<!DOCTYPE html>
<html lang="it">
<head>
  <meta charset="UTF-8">
  <title>Storia degli Italiani (vol. 11 di 15) | Project Gutenberg</title>
  <link rel="icon" href="images/cover.jpg" type="image/x-cover">
 <style>
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
p.indl {text-align: left; margin-left: 5%;}
.center {text-align: center; text-indent: 0;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}

span.smaller {display: block; font-size: 80%; margin: .5em 5%; line-height: 1.2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
.x-ebookmaker hr.silver {display: none;}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em; white-space: nowrap;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em;}
div.footnote .label {display: inline-block; width: 0em; text-indent: -2.5em; text-align: right;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.spaced1 {margin-left: 1em;}

.pad4 {margin-top: 4em;}
.pad2 {margin-top: 2em;}
.pad1 {margin-top: 1em;}

.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.smcap {font-variant: small-caps;}
.lowercase {text-transform: lowercase;}

sup {vertical-align: .3em;}

table {margin: auto; border-collapse: collapse;}
.indice {width: 80%; line-height: 1em; margin-top: 2em;}
.indice td {vertical-align: top; padding-left: 1.5em; text-indent: -1em;}
.indice td.cap {text-align: right; vertical-align: top; white-space: nowrap;}
.indice td.pag {text-align: right; vertical-align: bottom; white-space: nowrap;}

.gener {max-width: 90%; line-height: 1em; margin-top: 1em; font-size: 95%; margin-bottom: 1em;}
.gener td {vertical-align: top; padding-left: 1.5em; text-indent: -1em; padding-right: 0.5em;}
.gener td.num {text-align: right; vertical-align: bottom; white-space: nowrap;}
.gener td.center {text-align: center; text-indent: 0;}
.gener td.cb {vertical-align: bottom;}
.gener td.rr {text-align: right;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
.x-ebookmaker .covernote {visibility: visible; display: block;}

.poem {text-align: left; font-size: 95%; margin: 1em 10%;}
.stanza {margin: 1em auto;}
.poem p.i01 {margin: 0; padding-left: 3em; text-indent: -3em;}
.poem p.i02 {margin: 0; padding-left: 3em; text-indent: -2em;}
.poem p.i04 {margin: 0; padding-left: 3em; text-indent: 0;}
.poem p.i05 {margin: 0; padding-left: 3em; text-indent: 1em;}
.poem p.i07 {margin: 0; padding-left: 3em; text-indent: 3em;}
.poem p.i08 {margin: 0; padding-left: 3em; text-indent: 4em;}
.poem p.i10 {margin: 0; padding-left: 3em; text-indent: 6em;}
.poem p.i11 {margin: 0; padding-left: 3em; text-indent: 7em;}
.poem p.i12 {margin: 0; padding-left: 3em; text-indent: 8em;}
.poem p.i13 {margin: 0; padding-left: 3em; text-indent: 9em;}

    </style>
</head>
<body>
<div lang='en' xml:lang='en'>
<p style='text-align:center; font-size:1.2em; font-weight:bold'>The Project Gutenberg eBook of <span lang='it' xml:lang='it'>Storia degli Italiani, vol. 11 (di 15)</span>, by Cesare Cantù</p>
<div style='display:block; margin:1em 0'>
This eBook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this eBook or online
at <a href="https://www.gutenberg.org">www.gutenberg.org</a>. If you
are not located in the United States, you will have to check the laws of the
country where you are located before using this eBook.
</div>
</div>

<p style='display:block; margin-top:1em; margin-bottom:1em; margin-left:2em; text-indent:-2em'>Title: <span lang='it' xml:lang='it'>Storia degli Italiani, vol. 11 (di 15)</span></p>
<p style='display:block; margin-top:1em; margin-bottom:0; margin-left:2em; text-indent:-2em'>Author: Cesare Cantù</p>
<p style='display:block; text-indent:0; margin:1em 0'>Release Date: July 4, 2023 [eBook #71115]</p>
<p style='display:block; text-indent:0; margin:1em 0'>Language: Italian</p>
  <p style='display:block; margin-top:1em; margin-bottom:0; margin-left:2em; text-indent:-2em; text-align:left'>Credits: Barbara Magni and the Online Distributed Proofreading Team at http://www.pgdp.net (This file was produced from images made available by The Internet Archive)</p>
<div style='margin-top:2em; margin-bottom:4em'>*** START OF THE PROJECT GUTENBERG EBOOK <span lang='it' xml:lang='it'>STORIA DEGLI ITALIANI, VOL. 11 (DI 15)</span> ***</div>

<div class="booktitle">
<h1>
C. CANTÙ<br>
STORIA DEGLI ITALIANI
<span class="smaller">TOMO XI.</span>
</h1>
</div>

<hr class="silver">

<div class="titlepage">
<p class="main-t">
<span class="small">STORIA</span><br>
DEGLI ITALIANI
</p>

<p class="pad2">
PER
</p>

<p class="pad1 x-large">
CESARE CANTÙ
</p>

<p class="pad2 small">
EDIZIONE POPOLARE<br>
RIVEDUTA DALL'AUTORE E PORTATA FINO AGLI ULTIMI EVENTI
</p>

<p class="pad1 large">
TOMO XI.
</p>

<p class="pad4">
<span class="large">TORINO</span><br>
<span class="small">UNIONE TIPOGRAFICO-EDITRICE</span><br>
1876
</p>
</div>

<div class="somm">
<hr>
<p class="center x-large"><a href="#indice" id="indfront">INDICE</a></p>
<hr>
</div>

<div class="chapter">
<p>
<span class="pagenum" id="Page_1">[1]</span>
</p>

<h2 id="libro14">LIBRO DECIMOQUARTO</h2>

<h2 id="cap149">CAPITOLO CXLIX.
<span class="smaller">Quadro politico. Sisto V. Sistemazione civile
ed ecclesiastica di Roma.</span></h2>
</div>

<p>
Il travaglioso parto della società moderna era omai
compito: i Comuni si erano associati coi re per congegnare
estese monarchie coi rottami delle giurisdizioni
feudali tra cui era frazionata l’autorità sovrana, e far
prevalere una volontà unica, intitolata la legge, che
mantenesse dentro la pace, fuori l’influenza. Ma dopo
tanto declamare contro le repubblichette e la insanabile
loro irrequietudine e le guerricciuole del medioevo,
dopo tanto adombrarsi che uno Stato italiano non prevalesse
agli altri, or giacevano tutti allivellati dalla servitù,
impotenti a nuocersi a vicenda, ma anche a
resistere altrui: assodaronsi i principati, ma con essi
non venne l’unità, non venne la quiete colla tirannide.
Dacchè, per la Riforma, l’Europa fu scissa in due campi,
il sacerdote non poteva più comandare dappertutto; e
se una provincia protestante si volgesse a’ danni di una
cattolica, non si poteva che reprimerla; donde una
nuova necessità del potere monarchico, che si surrogò
all’ecclesiastico con vantaggio forse dell’ordine, non
della libertà. E per la necessità dell’ordine vennero dimentichi
o conculcati i privilegi; raccolti grossi eserciti,
<span class="pagenum" id="Page_2">[2]</span>
dome le aristocrazie, elise tutte le resistenze particolari;
costretta la Chiesa a schermirsi contro la forza, finchè
vi soccombesse. Introdurre l’eguaglianza, fiaccare le
prepotenze feudali, svegliar nei popoli la coscienza dell’unità
mediante una politica nazionale, rendere a tutti
accessibile la coltura, ed anche alle classi infime l’industria,
estendere il concetto della parità di diritto e
della cittadinanza, sono gli uffizj pei quali la monarchia
si fa stimare dai popoli: ma quando ai trambusti succede
il riordinamento, qualche genio, come Costantino,
Carlo Magno o Napoleone, di tutte le attività sa giovarsi
al suo scopo; altri credono non poterlo che soppiantando,
comprimendo; e così si fece nel secolo decimosesto in
Italia. — O Dante, avresti potuto vedere che la pace
del despotismo trionfante è la pace del sepolcro.
</p>

<p>
Il commercio, non che fiorisse al chetar de’ tumulti,
perì nell’atonia universale; giorni smunti e afosi sottentravano
ai procellosi; non apparendo nè l’individuale
gagliardia del Cinquecento, nè le complessive aspirazioni
del Settecento, interessi immediati e angusti occupavano
la scena, dianzi agitata dalle passioni; mancando
la patria, mancarono fortezza di guerriero,
abilità di politico, libertà di scrittore; al culto del Comune
sottentrò l’egoistico punto d’onore, alle battaglie il
duello, alle vive credenze canoni legali ed opinioni, al
diritto pubblico cattolico una politica d’abilità e di tornaconto,
spoglia d’ogni idealità, fondata non sulla ragione
ma unicamente sul fatto, non diretta dal sentimento
ma dal calcolo e dalla forza. Eppure in nome
della religione sobbolliva ancora tutta l’Europa, la quale
penò fin a mezzo il secolo decimosettimo per acquistare
quell’assetto, in cui, ben o male, doveva adagiarsi poi
fin alla rivoluzione francese. L’Inghilterra, violentemente
spinta ad uno scisma che attribuiva al re onnipotenza
anche nelle cose religiose, lo manteneva con
<span class="pagenum" id="Page_3">[3]</span>
feroci leggi penali, e con due rivoluzioni che, abbattendo
il diritto divino dei re, doveano cambiar la dinastia,
eternare l’oppressione d’un popolo intero qual è l’irlandese,
consolidare e stabilire i privilegi de’ possidenti,
ma eriger la nazione al colmo della grandezza politica
e commerciale, e a quella civile libertà, che al Governo
non rassegna se non la minima parte dell’attività
individuale.
</p>

<p>
I Paesi Bassi, ribellatisi alla Spagna, sostennero lunghissima
guerra, finchè una parte furono ribaditi alla
dominazione austriaca, altri si assicurarono il culto riformato
e l’indipendenza, e con questa una meravigliosa
prosperità mercantile. La Germania, sbranata fra due
parzialità religiose divenute parzialità politiche, scadeva
dalla supremazia goduta nel medioevo: a capo de’ Cattolici
stava ancora l’imperatore, ma non che ne assicurasse
il trionfo, vide le turbolenze scoppiare in guerra
aperta che fu denominata dai Trent’anni, in cui quel
centro dell’Europa fu corso e guasto da eserciti, peggiori
de’ masnadieri.
</p>

<p>
Anche in Francia i Calvinisti detti Ugonotti si sommossero,
fin a prorompere in guerra aperta; Enrico III,
espulso dalla propria capitale, fu assassinato; Enrico di
Navarra, erede delle ragioni alla corona, per ottenerla
abjurò al calvinismo, e con un editto di tolleranza accanto
ai Cattolici collocava i Riformati, con privilegi,
con fortezze, con sospetti, scomponendo l’unità del
regno, sinchè Luigi XIV revocò quell’editto; e la Francia
primeggiò in Europa, professandosi protettrice de’ Cattolici
nel tempo stesso che in Germania sorreggeva i
Riformati, per deprimere gl’imperatori.
</p>

<p>
Questi erano elettivi, e pur intitolandosi imperatori
romani, non curavano nè la consacrazione pontifizia,
nè tampoco di esercitar ingerenza di qua dell’Alpi. Si
toglieano sempre dalla Casa d’Austria, la quale a questo
<span class="pagenum" id="Page_4">[4]</span>
titolo d’onore univa il regno di Boemia, sovvertito dalla
Riforma; il regno d’Ungheria che la costituiva antiguardo
della cristianità contro i Turchi; la Stiria, il
Tirolo che la faceano pericolosa vicina della Venezia;
e stando nel cuor dell’Europa primeggiava, massime
dacchè le linee d’Austria e di Tirolo furono d’accordo:
ma la guerra dei Trent’anni dalla posizione offensiva
la ridusse alla difensiva. Combinava essa la sua politica
coll’altro ramo, a cui obbedivano la Spagna e tanta
parte dell’America e delle Indie orientali, vascello immenso,
di cui la prora sorgeva alle Filippine, e la poppa
alle Antilie.
</p>

<p>
Filippo II (1556-98), succeduto a Carlo V nel regno di Spagna,
trovava le idee, gl’interessi, la religione di tutta Europa
messi a subuglio dalla Riforma, e diresse tutte le forze
sue a rifondare il passato. I dobloni che traeva dalle
miniere americane, correvano pertutto a soldare oppositori
ai Protestanti; i suoi eserciti li combattevano in
ogni plaga; e poichè dopo un secolo di convulsioni egli
rappresentava la riazione, rimase bersaglio alle armi
e alle diatribe di tutti i novatori del mondo, i quali
accordaronsi nel dirne ogni male, e fin nell’inventarne,
come nel tragediato episodio di don Carlos suo figlio,
e lo tramandarono alla posterità come inventore della
politica arcana, come un fantasma assiso sui confini del
medioevo, cinto di tenebre illuminate solo da roghi, per
impedire il progresso del pensiero e della libertà.
</p>

<p>
Tranquillamente superbo, profondamente religioso,
eminentemente spagnuolo, egli mostrò amore e riverenza
esemplare a suo padre, del quale rispettò fin le
debolezze a segno, che cercò e prese in cura il bastardo
di lui, divenuto poi famoso col nome di Giovanni d’Austria.
Instancabile al lavoro, postillava e correggeva le
lettere de’ segretarj, di proprio pugno scriveva, e bene,
quantunque lungo; vide il secolo d’oro della letteratura
<span class="pagenum" id="Page_5">[5]</span>
spagnuola, sebbene non la favorisse; sebbene non guerresco,
sotto di lui si vinsero alcune delle maggiori battaglie
della storia: nè per avversa fortuna fiaccato, nè
per prospera inebbriato, quando l’ammiraglio, a cui
aveva affidato l’armamento, a ragione intitolato <i>invincibile
armata</i>, venne annunziargli ch’era stata dispersa
dal turbine, gli disse soltanto, — Duca, io vi avea mandato
contro i nemici, non contro gli elementi»; e ripigliata
la penna, continuò a scrivere. Stava leggendo la
vita di suo padre quando gli fu annunziata la vittoria
di Lépanto (tom. <span class="smcap lowercase">IX</span>, pag. 538); e non che prorompere
in esultanza, riflettè: — Don Giovanni ha molto arrischiato;
come ha vinto, così poteva perdere». Pur
seppe rendere omaggio al duca di Savoja; e quando,
vincitore a San Quintino, si presentò per baciargli la
mano, esso l’abbracciò dicendogli: — Tocca a me baciar
la vostra, che compì opera sì bella».
</p>

<p>
Volea veder tutto, e perciò esitava a decidersi: deciso
una volta, non recedeva più. Credendosi destinato da
Dio a rintegrare la religione cattolica, le discrepanze
considerava non solo come eresie, ma come lesa maestà
divina ed umana, e tenevasi in obbligo di combatterle
come fece dappertutto, senza mai venire a transazione;
cercò impadronirsi fin della Francia e dell’Inghilterra
per serbarle cattoliche: ma intanto si vide dalla Riforma
strappati i Paesi Bassi; esaurì le finanze, scontentò
i popoli, distrusse il prestigio della propria potenza.
</p>

<p>
Dopo di lui la Corte spagnuola, separata dai popoli,
asserragliata dalle cerimonie, non conobbe l’opinione
e gli avvenimenti se non da relatori, nè gli uomini se
non traverso alla diffidenza, cascando così nell’inoperosità.
Filippo II aveva avuto per ministro il Granuela,
uno de’ più abili statisti, che costretto a ritirarsi davanti
all’esecrazione de’ Fiamminghi, venne vicerè di Napoli,
poi cardinale a Roma. Sotto Filippo III maneggiò ogni
<span class="pagenum" id="Page_6">[6]</span>
cosa il duca di Lerma; sotto Filippo IV il conte duca
Olivares, figlio d’un vicerè di Napoli, il più potente e
laborioso, e il meno scrupoloso e fortunato ministro
di quel secolo. Con Carlo II, men che re e men che
uomo, terminò la dinastia austriaca in Ispagna (1700).
</p>

<p>
Tali furono i regnanti di bellissime parti d’Italia.
Mentre le nazioni d’Europa si costituivano regolarmente,
anche mercè de’ penosi ma fecondi scotimenti dalla riforma
religiosa, la nostra era perita; e da centro che
era della politica, del commercio, della cultura, più non
fu che uno zimbello o un premio. Alla sua libertà, viva
la quale sentivano non potrebbero estendere la propria
dominazione, aveano attentato gli stranieri ora cospirando
ora osteggiandosi: in quel contatto, nocevole se
amico e se nemico, gl’Italiani sentivano pericolare l’indipendenza,
ma ciascuno pensava alla propria, non a
quella dell’intera nazione; ciascuno Stato credeva bastar
da sè a superare in forza gli stranieri, come li superava
in civiltà; e a tal modo caddero tutti.
</p>

<p>
Per sanare le <i>piaghe infistolite</i>, dai politici della
risma del Machiavelli erasi bramato una <i>mano forte</i>, un
principato che vigore e astuzia adoprasse a reprimere
i signorotti, stabilisse giustizia eguale, leggi pel bene
di tutti, e da tutti osservate: ma la forza prevalsa tolse
la libertà, non indusse l’unità, nè tampoco la quiete;
piantò irremissibilmente governi di puro fatto. L’Italia
forse ancora non avea spento la face del genio, ma
erasi levato il sole, davanti a cui questa impallidiva. Dopo
esercitata la triplice supremazia delle armi, della religione,
delle idee, s’accorge che non ha più in se stessa
la ragione de’ proprj movimenti; che di fuori viene
l’impulso de’ suoi atti, il seme de’ suoi pensamenti, che
la sua storia ideale è interrotta dall’interposizione forestiera;
sicchè, invece di spingersi al progresso come
un gigante dal suo talamo, bisogna che affatichi alla
<span class="pagenum" id="Page_7">[7]</span>
conservazione. E neppur a tanto riuscirà. Essa che gli
ultimi suoi istanti avea confortati almeno con begli
atti di coraggio e colla nuova gloria delle arti, più non
fece che retrocedere; internamente governi deboli, e
perciò violenti; coi masnadieri, fomentati dalla prossimità
dei confini, erano costretti a patteggiar l’obbedienza,
anzichè poterla imporre; le commozioni, simili
a guizzi di cadavere, che a tratto a tratto la scoteano,
non erano dirette alla gloria o alla libertà, ma a satollar
la fame, a respingere esattori ingordi o inesorabili inquisitori;
la letteratura si limitava a imitare, e perduto
il senso delle semplici bellezze, si gonfiava e anfanava;
in fastosa miseria degeneravano le arti belle.
</p>

<p>
Il nuovo diritto pubblico, che prefiggeva regole alle
successioni, cagionò guerre più lunghe e deplorabili,
che non le bizzarrie repubblicane. Ai principi sottomettevansi
i signorotti; e fin nella Romagna, la battagliera
veniva surrogata da una nobiltà di soglio, derivata
da parenti dei papi. Alcuni si rassegnarono alle
catene, sino a farsene belli; altri mestarono ancora in
cospirazioni e sommosse; alcuni, rinvigoriti nelle persecuzioni,
nell’esiglio, ne’ patimenti, portarono di fuori
un’attività cui la patria non offriva più campo; o l’abilità
delle armi e de’ maneggi applicarono a servigio de’ tiranni
della patria, per passare dalla classe degli oppressi in
quella degli oppressori; assodando quella ragion di
Stato, che riducevasi ad ottenere obbedienza a qualunque
costo, in nome dell’altare e del trono. Ma tutti gli Stati,
guelfi coi Francesi e coi Riformati, o ghibellini coi papi
e colla Spagna (così erano cambiate le veci!) compiono
l’opera dell’accentramento, distinti soltanto dalle
diverse gradazioni d’un debole principato o d’una
debole democrazia. L’abolizione del soldato mercenario
per sostituirvi truppe regolari, fa che le moltitudini si
trovino alleate coi despoti nel respinger le tradizioni
<span class="pagenum" id="Page_8">[8]</span>
anarchiche del medioevo: ma gli svantaggi dell’antico
disarmo appajono nella miserabilità di que’ soldati, ridicoli
insieme e molesti, buoni per una parata, inetti
contro i ribaldi risoluti e contro i banditi.
</p>

<p>
Con eserciti stanziali, colla fedeltà alla bandiera, e
l’obbedienza irragionata sarebbe dovuta venire la quiete
dei cittadini anche nel fervore delle guerre; ma ignorandosi
ancora l’amministrazione militare, e mal provvedendosi
agli approvvigionamenti, alle paghe, alla disciplina,
i soldati viveano di ruba, spesso si ammutinavano,
sempre portavano miserie, che fecero detestar del pari
e i nemici e gli amici.
</p>

<p>
Se non che era difficile determinare quai fossero gli
amici o i nemici dell’Italia, dacchè essa figurava soltanto
come una preda; i trattati non si riferivano a lei,
ma a’ suoi dominatori; nè degli abitanti occupavasi la
storia, ma del suolo, militarmente occupato.
</p>

<p>
La Spagna possedeva Milano, lo Stato de’ Presidj, il
Senese, il marchesato del Finale, la signoria di Pontremoli,
l’isola di Sardegna e le Due Sicilie. Poteano fruttare
quattro milioni di scudi d’oro, ma una gran parte
delle rendite trovavasi impegnata; il resto si consumava
nelle guarnigioni e nelle truppe di terra e di mare, ove
armava sin cinquanta galee. Ma nè avea modi di rendersi
devoti i signori e premiare i suoi fedeli, nè di far pedoni
e cavalli; traeva frutto dai tribunali, dalle vacanze
di feudi e benefizj, dalle largizioni che doveansi fare alla
corte per propiziarsela; dalla Germania, dominata essa
pure da Austriaci, non poteva menar eserciti in Lombardia
se non traversando il territorio veneto o quel
de’ Grigioni, ovvero per mare da Genova. Aspirava
dunque a tener amici que’ vicini, e ad estendere il Milanese
fino al mare, ovveramente congiungerlo al Napoletano,
se non altro col predominio sovra i principotti.
</p>

<p>
La Francia, che avea perduto il Napoletano sotto
<span class="pagenum" id="Page_9">[9]</span>
Luigi XII, la Lombardia sotto Francesco I, il Piemonte
sotto Enrico II, agl’incrementi della Spagna ostava coll’allearsi
ai Veneti e ai Grigioni. E l’una e l’altra intanto
fomentavano i malumori interni, davano ricovero e
soccorso ai profughi o ai cospiratori, brigavano nell’elezione
dei papi, compravano questo o quello de’ principi,
indipendenti di nome, eppur in balìa de’ forestieri
per la loro debolezza.
</p>

<p>
Il duca di Savoja era anche principe dell’impero germanico,
ma non interveniva alle diete. Poteva contar
l’entrata di ottocentomila scudi, e levar dal Piemonte
trentamila pedoni, settemila cavalli dalla Savoja, se il
Botero non esagera; possedeva due galee mal in assetto,
spettanti all’Ordine di San Lazzaro. I Savojardi non sapeano
recarsi in pace che il duca vivesse in Piemonte,
dacchè erasi volto del tutto verso l’Italia, aspirando ad
ottenerne qualche brano col mettere all’incanto la sua
alleanza. Se il vicinato e conformità d’indole lo traevano
alla Francia, ricordavasi come questa avesse dominato
i suoi predecessori; fin d’allora riduceva la sua
missione ad arrotondar il proprio paese, e in onta delle
tradizioni altrui, ripor in questo fatto la indipendenza
dell’Italia dall’autorità pontifizia e dal patronato austriaco;
non istancarsi di chieder la resurrezione del regno longobardo,
per potere buscarsi almeno qualche porzione
di terreno sulla via di Milano o di Piacenza. Ma sentiva
che questo ampliamento non era possibile se non mediante
un’invasione della Francia, e che questa innanzi
tutto avrebbe annichilato il Piemonte medesimo. Perciò,
qualvolta patteggiasse con Francia, contemporaneamente
ascoltava a Spagna, che lo accarezzava acciocchè recidesse
il passo a qualche nuovo Carlo VIII.
</p>

<p>
A Venezia entravano quasi quattro milioni di scudi;
ma ingente spesa le cagionava il difendersi dai Turchi
e dagli Uscocchi, e il presidiar Brescia, Bergamo,
<span class="pagenum" id="Page_10">[10]</span>
Verona contro le ambizioni di Spagna. Da cinquanta fin
a ottanta galee armava essa; conduceva al soldo signori
e principi; e difettando di soldati e di grano, quelli
avea licenza di levare dagli Stati Pontifizj, questo tirava
dal Levante, da Urbino, dalla Mirandola. Attenta all’Oriente
come avanguardia della civiltà europea, nella
penisola studiava mantenere l’equilibrio, facendo opposizione
alla Spagna, naturale nemica delle repubbliche
e degli indipendenti<a class="tag" id="tag1" href="#note1">[1]</a>.
</p>

<p>
Mentre a Venezia la tirannide del Governo avea mantenuto
la pace, a Genova la disunione de’ primati sfaceva
il Governo; quella col professarsi neutrale mostrava
debolezza, ma sfuggiva ai pericoli in cui cadeva Genova,
che, come protetta da Spagna, doveva acconciarsi agli
interessi e ai capricci di questa. D’entrambe le repubbliche
la prosperità non poteva venir che dal mare.
Ora, non tanto le nuove vie del commercio ve le indebolirono,
quanto le molestie dei signori d’Italia, obbligandole
a mescolarsi delle loro baruffe o a guardarsi
dalle loro insidie. Per le conquiste turche Genova avea
perduto i possessi di Levante; Salonichi e la Macedonia
nel 1421; nel 53 Pera, nel 55 le Focee, nel 65 Metelino,
nel 75 Caffa e altre terre di Crimea; nel 61 Totatis
<span class="pagenum" id="Page_11">[11]</span>
e Samastro in conseguenza della caduta dell’impero di
Trebisonda; sicchè nel commercio d’Oriente non potè
sostenersi che mediante trattati con quei principi, cioè
con aggravio di spese e minoramento di sicurezza.
Restava signora della sua riviera e delle isole di Corsica
e Capraja; se le stimavano cinquecentomila scudi
d’entrata, e molto costavano gli stipendj e le sei galee;
le gabelle avea quasi tutte oppignorate al banco di San
Giorgio. Per Sarzana, che un tempo apparteneva alla
Toscana, e per la Corsica, già de’ Pisani, stava sospettosa
del granduca; del re di Spagna dopo che questi
ebbe occupato il Finale; ma più dovea temere l’avidità
del duca di Savoja. Vantava poter mettere in piedi fin
sessantamila soldati, migliori in mare che in terra come
littorani, eccetto i Corsi. I nobili suoi, copiosissimi ricchi,
aveano possessi nel Napoletano e nel Milanese;
alcuni attendeano al mare, e servivano a Spagna e ad
altri principi; alcuni negoziavano, massime dei tessuti
di seta, i meglio stimati di cristianità<a class="tag" id="tag2" href="#note2">[2]</a>.
</p>

<p>
Lucca restringea più sempre la sua aristocrazia: una
ruota di cinque giureconsulti forestieri decideva le controversie
fra i cittadini: entrata di cendiecimila scudi:
trentamila gli abitanti, procaccianti principalmente
nel setificio. Dal territorio esteso ma montuoso non
avea grano bastante alla vita; ma buoni soldati dalla
Garfagnana. Per la quale contendeva col duca di
<span class="pagenum" id="Page_12">[12]</span>
Modena; del granduca temea le ambizioni, ma era sorretta
da Genova e dalla Spagna, entrambe attente che
Toscana non ingrandisse.
</p>

<p>
Ormai però delle antiche repubbliche parlavasi come
d’una malattia di cui si era guariti. Le tre di Pisa,
Firenze, Siena costituivano il granducato di Toscana,
cui si aggiudicava l’entrata di un milione e mezzo di
scudi. Il Senese abbondava di prodotti, mentre i Fiorentini
bisognava se li procacciassero col commercio
e le manifatture; e di molte tasse profittava l’erario,
come l’otto per cento sulle doti, e sulle vendite e compre
di stabili; la decima delle pigioni, la sportula delle liti,
e molte gabelle; al bisogno obbligavansi i più ricchi a
far prestiti, non superiori a cinquemila ducati, redimibili
per mezzo delle gabelle. Da trentaseimila soldati si
arrolavano, esenti i soli preti, i quali pure poteano
portar armi in città, e godevano altri privilegi. L’isola
d’Elba era ben munita, e buon’armeria a Pisa.
</p>

<p>
Il duca di Mantova avea da trecensessantamila scudi
d’entrata: i ducentomila che venivangli dal Monferrato
riunitogli, consumava nel fortificarlo; levava moltissimi
soldati ed eccellenti cavalli, per militare a soldo altrui.
</p>

<p>
Casa d’Este da Modena e Ferrara ritraeva poco meglio
di centomila scudi, di cui quattromila tributava
all’imperatore, suo signor sovrano; ma da cinquanta
altri mila ne cavava dal vendere i titoli di marchese,
conte, cavaliere; altri dalla cattiva moneta e dal tollerare
gli Ebrei, massimamente a Carpi. — Quel duca
(scriveva l’ambasciatore veneto nel 1575) ha nella città
e contado milizie, che passano il numero di ventisettemila;
buona gente; avria comodità di far buona e numerosa
cavalleria di nobili, i quali si dilettano assai
dell’armi, come quelli che in niun’altra cosa si esercitano,
ed hanno la maggior parte vissuto nelle guerre...
E quando sua eccellenza andò in Ungheria a servizio
<span class="pagenum" id="Page_13">[13]</span>
dell’imperatore nel 1566, in tutto quel campo non era
nè la più bella nè la più buona nè la più ordinata gente,
sebbene tutti li principi italiani fecero a gara per mostrare
all’imperatore le loro forze e grandezza».
</p>

<p>
I Farnesi, duchi di Parma e Piacenza, l’alto dominio
della santa Sede riconosceano con diecimila scudi l’anno;
i centomila d’entrata raddoppiarono col confiscare i
feudi ai Pallavicini, Landi, Scotti, Anguissola, e con
nuove imposte che il papa permise. Il duca d’Urbino,
anch’egli vassallo della Chiesa a cui retribuiva ottomila
scudi, ne ricavava trecentomila, principalmente per
l’uscita de’ grani da Sinigaglia: paese pingue, non oppressi
i sudditi, e talmente agguerriti, che avrebbe potuto
coscrivere fin ventimila pedoni.
</p>

<p>
Aveansi dunque undici dominj; a tacer altri signorotti,
simili piuttosto a baroni, benchè godessero pieno
impero e zecca, quali il principe di Guastalla, il marchese
di Castiglione ed altri di casa Gonzaga, gli Appiani
di Piombino, i Pico della Mirandola, i principi di Massa,
Carrara, Correggio, e i romani che non battevano
moneta<a class="tag" id="tag3" href="#note3">[3]</a>. Il principe di Monaco, occhieggiato dai
<span class="pagenum" id="Page_14">[14]</span>
Genovesi e dal duca di Savoja, tenea navi di corso per
punire chi passasse senza pagare il pedaggio.
</p>

<p>
Seguivano altri baroni, quali, a dir solo i primarj, i
conti Bevilacqua e i Pico di Ferrara; i Malvezzi, i Riario
e i Pepoli di Bologna; di Roma Orsini, Colonna, Conti,
Savelli, Gaetani, Cesi, Cesarini, vassalli della Chiesa;
nella repubblica veneta i Martinengo, i Pesaro, i Sanbonifazj;
sotto Genova gli Spinola e i Doria; sotto Mantova
i Verua, i Guerrieri, i Castiglioni; in Toscana i
Salviati, i Corsini; nel Modenese i Bentivoglio; nel
Parmigiano Lupo di Soragna, lo Stato Pallavicino di
<span class="pagenum" id="Page_15">[15]</span>
cui era capo Busseto, e lo Stato Lando di cui era capo
Borgotaro, i Sanseverino di Sala, i Sanvitali di Colorno;
nei paesi di Spagna i marchesi di Marignano, i Trivulzio,
i Borromei, i Caravaggio, i Visconti, i Serbelloni,
gli Afaitati in Lombardia, e nel Napoletano i Davalos,
i Sanseverino, i Caraffa, i Caraccioli, i Piccolomini, i
Gesualdi, i Loffredi, gli Aquaviva, i Lancia, gli Spinelli,
i Castrioti, i Toledo. Principotti, deboli per sè e non
sapendo farsi robusti coll’unione, si reggeano coll’appoggiarsi
ai nemici dell’indipendenza italiana.
</p>

<p>
Il liberalismo consisteva nel resistere, non dico ai re,
ma ai governatori del Milanese o ai vicerè del Napoletano;
lo che otteneasi coll’aderire ai Francesi non
sinceramente, bensì con viluppi e finzioni e rimutamenti
indecorosi. Ai principi d’Italia (chè ai popoli non
si parlava) ripetea la Francia: — Non vedete che l’Austria
vi tiene vassalli? padrona delle due estremità della
penisola, detta superbamente il suo volere; traversa i
vostri Stati colle sue truppe, le stanzia a svernare nei
vostri paesi; arroga a’ suoi rappresentanti i primi
onori... Guaj a voi se non vi tutelasse la Francia!
Essa, più affine di costumi, è la naturale avversaria
de’ vostri padroni; e come salva Germania dagli arbitrj
dell’imperatore, così voi dalla tracotanza spagnuola».
Massimamente il cardinale Richelieu (-1642), che per lunghissimo
tempo tenne in mano le sorti della Francia qual
ministro di Luigi XIII, si direbbe non operasse che per
salvare l’Europa «dalla oppressura degli Spagnuoli,
dalla tirannia di casa d’Austria, la cui avidità insaziabile
la rende nemica del riposo della cristianità»; vuol
farle restituire ciò che ha <i>usurpato</i> in Italia, e questa
assicurare dall’ingiusta oppressione di essa<a class="tag" id="tag4" href="#note4">[4]</a>; e da
ciò motivava lunghe guerre e intralciatissimi negoziati.
</p>

<p>
<span class="pagenum" id="Page_16">[16]</span>
</p>

<p>
Libravasi dunque l’Italia fra quattro sistemi politici,
di Spagna, di Savoja, di Venezia, de’ papi; e ne nasceva
un giuoco d’altalena, che portò interminabili raggiri e
guerre, tutte per talento de’ forestieri, non essendo di
origine italiana che quella del papa coi Francesi; e intanto
le divisioni si perpetuavano, fino a stabilire nemici
un all’altro que’ popoletti, i quali pure non aveano che
un nemico solo.
</p>

<p>
Roma, cessato d’essere la capitale del mondo, non
nutrivasi più coi tributi di tutta la cristianità, ma soltanto
col patrimonio della Chiesa, che così serviva di
rinfianco all’influenza spirituale, e che le nuove costituzioni
vietavano di smembrare, come si soleva a
favor de’ popoli. I papi, scaduti di potenza quanto
cresciuti di rispetto, non che contendere del primato
del mondo cogli imperatori, neppur di maggioreggiare
in Italia poteano lusingarsi, dacchè vi si erano
radicati gli stranieri; e sebbene inclini alla Spagna
come cattolica e come vicina, a frequenti cozzi si
trovavano con essa per quistioni di territorio o di
giurisdizione.
</p>

<p>
Lo Stato papale comprendeva l’Umbria o legazione
di Perugia, le legazioni di Romagna, di Bologna, di
Spoleto colla marca d’Ancona; inoltre il ducato di Benevento
nel regno di Napoli, e il contado Venesino nella
Provenza; e avea vassalli gran principi, quali il re di
Napoli, il duca di Parma e Piacenza e quel d’Urbino:
paesi buoni, sebbene alcuni infetti da mal’aria, come
Ravenna, Bagnacavallo, Lugo, Bologna, oltre le Pontine.
Da questi e dal tributo de’ vassalli traeva mille ottocento
scudi d’oro: ma i più erano assorbiti dall’interesse
de’ Monti: oltre quel che si profondeva pe’ magistrati e
pei nipoti, e il moltissimo in ricomprar feudi da abolire.
Alla lista particolare del papa servivano gli uffizj camerali
della Dateria, regali che venivano ancora
<span class="pagenum" id="Page_17">[17]</span>
lautissimi<a class="tag" id="tag5" href="#note5">[5]</a>. Inoltre egli aveva i migliori modi di premiare,
donando senza suo aggravio, e conferendo una dignità
pari alla regia. Tutto ciò rendeva potente il papa, e,
soggiunge il Botero, — Nulla dico dell’autorità che gli
arreca la religione; nulla dell’interesse che gli altri
principi d’Italia hanno nella conservazione dello Stato
ecclesiastico, la cui depressione sarebbe rovina loro;
nulla della potenza con la quale i principi stranieri si
moverebbero a prendere la protezione della Chiesa e
<span class="pagenum" id="Page_18">[18]</span>
per vaghezza di gloria e per ragion di Stato. Nella
guerra di Ferrara pose in piedi ventimila soldati in un
attimo, il che non potrebbe niun principe d’Europa».
</p>

<p>
Quel territorio forniva di grano Venezia, Genova, Napoli,
e nel 1589 valutarono se ne asportasse annualmente
per cinquecento mila scudi, oltre lino da Faenza e Lugo,
canapa da Cento e da Butrio nel Perugino, l’uno e l’altro
da Viterbo; vino buono dappertutto, ma distinto da
Cesena, Montefiascone, Faenza, Orvieto, Todi, Albano;
uva passerina da Amelia e Narni, olio da Rimini, guado
e pastello da Bologna e dal Forlivese, cavalli da Campania,
manna da San Lorenzo e da terra di Campagna;
caccie nel Lazio verso Sermoneta, Terracina, Nettuno,
con grossissimi cinghiali: aggiungansi le pescagioni, le
saline d’Ostia, Comacchio, Cervia, le allumiere della
Tolfa, e cave di marmo, e selve inesauste di ghiande e
di legname d’opera, ed altre produzioni vantate. Ancona
rannodava commercio con Greci e Turchi, avendo
Paolo III permesso a qualunque mercante infedele od
eretico di venire a trafficar ne’ suoi Stati, con privilegi,
esenzione dal Sant’Uffizio, uso de’ tribunali ordinarj<a class="tag" id="tag6" href="#note6">[6]</a>:
Giulio III estese quelle concessioni; ma Paolo IV ne
escluse i giudaizzanti, cioè i Marani di Spagna e Portogallo.
Alcune case d’Ancona in un anno faceano affari
per cinquecentomila ducati, e d’ogni paese vi capitavano
convogli.
</p>

<p>
Posto nel mezzo d’Italia, il men esposto a invasioni
di stranieri, quel paese è il più atto a travagliare o a
<span class="pagenum" id="Page_19">[19]</span>
tener in pace l’Italia; i suoi porti non basterebbero di
ricovero a un’armata che assalisse, e la mal’aria sterminerebbe
chi accampasse sulle coste. Il papa armava
dodici galee, e poteva coscrivere cinquantamila pedoni
e quattromila cavalli, oltre i dovutigli da vassalli; ma
sistemato il governo, non soldava che cinquemila uomini,
la più parte svizzeri. Di rimpatto la capitale non sta
nel centro del dominio, le fortezze non sono sufficienti,
abbondano i ladri, scarsa la mercatanzia, negletti i gelsi,
poca la popolazione, che esce a servigio altrui. Costituzioni
provinciali non sussistevano più, bensì corpi
privilegiati, come i nobili, i cittadini, le municipalità,
principalmente nelle terre deditizie che faceano valere
le stipulate franchigie; molte amministravano il proprio
patrimonio, levavano soldati e tributi, assegnavano
stipendj; e <i>libertas ecclesiastica</i> chiamavasi questa
special relazione di diritto pubblico.
</p>

<p>
Nelle frequenti e non brevi vacanze le città rizzavano
la cresta, e i prischi signori le pretensioni di dominio;
sempre poi stavano in occhi che qualche parente del
papa o cardinale non ottenesse diritti a scapito loro, e
se ne riscattavano a denaro, a rimostranze, talvolta a
viva forza. Faenza festeggiava ogni anno il giorno che,
in giusta battaglia, cacciò gli Svizzeri di Leon X; e Jesi
quello in cui si sottrasse alla tirannide del prolegato;
ad Ancona, al contrario, fu messo il freno con esercito
e fortezza; Perugia, che erasi ricusata all’imposta del
sale, fu interdetta e doma coll’armi di Pierluigi Farnese,
abrogandone gli antichi privilegi<a class="tag" id="tag7" href="#note7">[7]</a>.
</p>

<p>
<span class="pagenum" id="Page_20">[20]</span>
</p>

<p>
I governatori poteano essere laici, ma le città aspiravano
all’onore d’averli ecclesiastici. Al pari dunque
dello Stato veneto, l’autorità sovrana rimaneva in man
de’ Comuni, che spesso teneano dipendenti altri Comuni;
a Venezia soprastavano i nobili, a Roma la curia: ma
mentre a Venezia il corpo sovrano considerava come
avito retaggio i diritti governativi, alla curia romana
gli elementi si cangiavano ad ogni conclave, coll’introdursi
parenti e compatrioti del nuovo papa; a Venezia
gl’impieghi erano conferiti dal corpo, a Roma dal capo;
colà severe leggi imbrigliavano i governatori, qui non
li teneva in dovere che la speranza di avanzamenti;
colà insomma la stabilità, qui mutazioni continue ad
arbitrio. Roma aveva l’aria d’una città di principi, vere
corti tenendovi ciascun cardinale, e i Barberini, i Farnesi,
i Chigi, i Panfili, altre famiglie vecchie e nuove.
Cinquanta ve n’era allora, che contavano più di trecento
anni di nobiltà; trentacinque più di ducento; sedici
d’un secolo; antichissimi gli Orsini, i Conti, i Colonna,
i Gaetani, e que’ Savelli che liberavano uno da morte
ogn’anno, e le cui donne non uscivano che in carrozze
chiuse<a class="tag" id="tag8" href="#note8">[8]</a>. Dalla campagna ove soleano far la vita
<span class="pagenum" id="Page_21">[21]</span>
feudalmente, vennero costoro a Roma quando i Monti
lautamente fruttavano, poichè ciascuna casa ne aveva
eretti, ai creditori assegnando la rendita de’ proprj
beni: ma scemati il credito e gl’interessi, andarono
in dechino.
</p>

<p>
Dai Romagnuoli eransi sempre cerniti i migliori soldati,
ma il Governo cercava distogliere dalle abitudini
guerresche. Il popolo medio e basso attendeva a tranquille
fatiche. I nobili, chiamati all’amministrazione
municipale, senza industria nè arti nè educazione, s’agitavano
in minuziose irrequietudini; i titoli di Guelfi e
Ghibellini applicavano a dissensioni nuove; nè città
v’era, nè famiglia che non fosse aggregata agli uni o
<span class="pagenum" id="Page_22">[22]</span>
agli altri, distinguendosi nell’abito, «nel tagliar del pane,
nel cingersi, in portar il pennacchio, fiocco o fiore al
cappello o all’orecchio»; ed esercitavano gli odj col
ricingersi di spadaccini. I signori campagnuoli sfoggiavano
ospitalità e lusso, teneano relazioni e intelligenze
con quei della città, ma più coi proprietarj delle terre,
i quali dipendevano da loro alla maniera patriarcale.
Anche qualche famiglia paesana conservatasi libera
dava di spalla a questa o a quella fazione, sicchè si
procurava tenerne amico il capo.
</p>

<p>
Rivivevano dunque i disordini del medioevo, e vi si
applicavano i rimedj stessi. Talvolta gente quieta stringevasi
in alleanze; come la <i>Santa Unione</i> a Fano, formatasi
per reprimere gli assassinj e latrocinj<a class="tag" id="tag9" href="#note9">[9]</a>, con
giuramento di mantenere la pace anche a prezzo della
vita. S’allargò per tutta Romagna col nome di <i>Pacifici</i>,
e fu costituita una specie di magistratura popolare, da
cui naturalmente veniva ingrandito il potere pubblico,
non meno che dalle rivalità de’ Comuni; l’indipendenza
antica soccombeva all’amministrazione regolare, ma lo
Stato fondavasi, non sull’ordine, sibbene sulle nimicizie
e sul sospetto, e sull’opposizione tra la forza e la legge.
Queste gelosie stornavano l’attenzione delle città dai
diritti municipali, giacchè ciascuna fazione studiava
amicarsi il nuovo legato, anzichè frenarlo; e costringevalo
a pronunziarsi per gli uni o per gli altri, anzichè
rendere a tutti egual giustizia.
</p>

<p>
Anticamente i signorotti doveano affrettarsi a rinnovare
i villaggi man mano che ruinati, se voleano mettere
a valore i fondi. Ma dopo che essi furono spossessati
o trasferironsi in città, que’ villaggi restarono abbandonati,
e al luogo loro il deserto. La peste del 1590
e 91, che uccise settantamila abitanti, spopolò borgate
<span class="pagenum" id="Page_23">[23]</span>
e castelli della Romagna e dell’Umbria, e le campagne
rimaste incolte a vicenda divenivano causa di spopolamento.
Tal condizione favoriva i briganti, al qual mestiero
si buttavano i malcontenti, ostentando come virtù
questo abuso della bravura. Con loro metteasi chiunque
volesse scialare furfantando, e preti e frati sottraentisi
al giogo. I signorotti confinanti gli accoglievano, altri
gli adopravano a particolari vendette, o traevano lucro
dal comprarne le spoglie, o dall’immunità che procacciavano
ai minacciati.
</p>

<p>
V’avea chi mettevasi a vivere ne’ presbiterj alle spalle
de’ curati, altri obbligavano i monaci a profonder loro
il pane destinato ai poverelli; mandavano bandi in
nome del popolo romano; nelle strade più frequentate
derubavano i passeggieri, talchè i mercanti non osavano
condursi ai mercati; entravano a spogliare i magazzini
nel bel mezzo di Roma; impedivano i corrieri; più non
era sicuro chi in fama di denaroso; chi avesse un nemico,
vedeasi i beni devastati, uccise le mandre, invase
le abitazioni, stuprate le figliuole. Divisi in sêtte, distinte
per segnali, trucidavano mariti perchè le vedove potessero
sposar uno della fazione opposta; costringevano
fanciulle ricche a fidanzarsi ad abjetti e banditi, o le traevano
di monastero per buscare le doti. Raffinavano
anche di crudeltà; ne’ boschi piantavano tribunali, ove
prefiggevasi chi svaligiare, chi trucidare e con quali
spasimi, o a quanto prezzarne il riscatto. In Roma
stessa i signori tenevano buon numero «di quei bravacci
che son buoni a far tutto fuorchè bene, anzi che
non sanno far altro mestiere che quello o di minacciare
o di eseguire, di bastonar l’uno, uccidere l’altro, e tagliare
l’orecchio o il naso a questo o a quello».
</p>

<p>
I bandi moltiplicavansi; ma chi avesse adoprato la
forza della legge e la giustizia contro alcuno di que’ bravi,
più non isperasse tregua finchè non avesse scontato
<span class="pagenum" id="Page_24">[24]</span>
acerbamente la pena; i birri cadevano trucidati nelle
pubbliche piazze. Nel 1583 questi colgono un bandito
in casa degli Orsini, ma nel partire sono affrontati da
un Orsini, da un Savelli, da un Rusticucci coi loro staffieri,
che intimano di rilasciarlo, perchè preso in luogo
di franchigia. Il bargello ricusa, questi si ostinano, e
l’Orsini dà una vergata al bargello, il quale ordina di
adoprar le armi; il Rusticucci cade ucciso, gli altri due
feriti a morte. I vassalli degli Orsini ne’ giorni seguenti
«come in tempo di sede vacante», ammazzano quanti
sgherri colgono, fin dentro il palazzo del papa, il quale
non potè che lasciar sbollire quella furia; dappoi mandò
al supplizio lo stesso bargello, e anche alcuni de’ tumultuanti<a class="tag" id="tag10" href="#note10">[10]</a>;
«il qual accidente (dice l’ambasciador
veneto) per un pezzo sarà di non poco impedimento
alle esecuzioni future della giustizia». Dal carteggio di
questo ambasciadore abbiamo pure che un Caffarelli
gentiluomo, burlando con altri giovani, rotolò giù dalla
scalea d’Ara Cœli una botte piena di sassi, ammazzando
e ferendo molti popolani che stavanvi a dormire: che
un Vincenzo Vitelli, tornando una sera a casa, fu assalito
<span class="pagenum" id="Page_25">[25]</span>
da sette armati, spalleggiati da forse trenta ch’eran
disposti nel contorno, ed ucciso<a class="tag" id="tag11" href="#note11">[11]</a>. Simili scene
menziona ogni tratto.
</p>

<p>
Alfonso Piccolómini duca di Montemarciano, grosso
feudatario, cominciò da giovane a bottinare sia come
soldato o come masnadiere; e postasi attorno una
mano di bravacci, straripò in atroci vendette sopra i
Baglioni di Perugia. Gregorio XIII lo scomunicò e ne
confiscò gli averi, ond’esso non vedendo più nei governi
che la prepotenza, ne’ popoli che la codardia, si pose
in guerra colla società; quanti erano ladroni per Toscana
e Romagna aggomitolò, e ne somministrava a
chi ne bisognasse. Invaso Montabboddo, fece mettervi
al supplizio i suoi avversarj fra il ballonzare de’ masnadieri;
mandò dire a que’ di Corneto si avacciassero
alla mietitura perchè dovea venir a bruciare quella di
Latino Orsino; côlto un corriere, gli tolse le lettere
senza toccar il denaro.
</p>

<p>
I vicini, che Gregorio avea mal disposti colla sua
tenacità ai diritti papali, lo videro volontieri nelle male
peste, ed aprivano ricovero ai masnadieri quando fossero
rincacciati, sicchè nè la forza approdava nè le
scomuniche. Assalito seriamente, il Piccolomini si ritirò
sul Toscano; poi nojato dell’ozio, nel 1581 ricominciò
i guasti; e il papa dovette calar seco a patti, e per intermezzo
del granduca gli restituì i beni, e perdono
a lui e a tutti i suoi. Il terribile fece solenne entrata in
Roma, prese alloggio nel palazzo Medici, e presentò per
l’assoluzione tal lista di assassinj, che il papa inorridì
e più al sentirsi intimare che bisognava o assolverli, o
vedersi assassinato il proprio figliuolo.
</p>

<p>
Altrettanto imperversava nell’Abruzzo Marco Sciarra,
che faceasi chiamare re Marcone, e a capo di seicento
<span class="pagenum" id="Page_26">[26]</span>
banditi, dandosi mano con quei dello Stato Pontifizio,
diffondea largo spavento; saccheggiò perfino il Vasto e
Lucera uccidendo il vescovo, e per sette anni continuò,
ridendosi di quattromila soldati spediti contro lui dal
vicerè conte di Miranda.
</p>

<p>
L’eccelsa rappresentanza della cristianità sostenevano
i papi coll’opporsi ai Riformati e ai Turchi. Mantenere
la lega contro questi procurò Gregorio XIII; soccorse
di denari l’imperatore e i cavalieri di Malta; si chiarì
per l’indipendenza dell’Irlanda; esultò nell’udire la
strage del San Bartolomeo. Per le sue imprese non
sovvenivano più i tributi di tutta cristianità; e non
volendo lucrare da nuove imposte sui sudditi, nè da
concessioni spirituali, pensava sopprimere certi privilegi
di stranieri e abusi della nobiltà, revocar alla Camera
molti castelli ricaduti o non paganti, e redimere i
venduti o ipotecati: ma coll’incarire le dogane sviò da
Ancona il commercio, ed eccitò malcontento e resistenza
aperta. Gli fu posta una statua, «per aver tolta
la gabella della farina, ornata la città di tempj ed opere
magnificentissime, ottocentomila scudi distribuiti con
singolare beneficenza ai poveri, pei seminarj di estere
nazioni nella città e dappertutto onde diffondere la
religione, per la carità sopra tutte le genti, per la
quale fin dalle estreme isole del nuovo mondo ambasciadori
del re del Giappone con triennale navigazione
venuti ad offrire obbedienza alla Sede apostolica primamente
in Roma ricevette come conveniva alla pontificia
dignità»<a class="tag" id="tag12" href="#note12">[12]</a>.
</p>

<p>
<span class="pagenum" id="Page_27">[27]</span>
</p>

<p>
Com’egli morì, i banditi ricomparvero dappertutto
con baldanzosissime iniquità; i frati del convento del
Popolo si sguinzagliarono, e ai birri chiamati dal priore
resistettero e ne uccisero, poi raccolto il buono e il
meglio si salvarono. Il padremastro vide rubati i ricchissimi
arredi di cui aveva ornata una cappella della
Minerva, e dal dolore morì. Cinque case di cardinali
furono svaligiate, e sin quella del Farnese, benchè vi
avesse sei guardie e più di trenta cortigiani; alcuni
nobili con bande di sessanta, di cento, correano rubando,
violando, rapendo, sicchè Roma pareva una
foresta; i vicelegati, i governatori, gli auditori profittavano
della vacanza per espilar le provincie, scarcerare
delinquenti, vendere la giustizia, concedere indulti.
</p>

<p>
Reprimer tanti disordini fu il principale intento del
nuovo papa Sisto V (1585). Chiamavasi Felice Peretti, da
Montalto presso Ascoli, e dal custodire i majali levollo
un suo zio francescano, l’educò, il pose frate. Unitosi
a quei che zelavano la rintegrazione della Chiesa, salì
di grado in grado fin ai sommi. Rigoroso inquisitore,
caldo pei diritti pontifizj, benchè come cardinale frate
vivesse di limosina, soccorreva ai poveri, sicchè acquistò
venerazione. Non che aspirare al papato, mostrava
pensar solo a morire; e le visite consuete prima d’entrare
in conclave fece «sputando ad ogni passo, sospirando
di dolori ad ogni due, e riposandosi ad ogni
tre», come dice Gregorio Leti, in una Vita stolidamente
romanzesca (1669). Nel conclave i voti sparpagliavansi,
finchè, quasi a loro malgrado, si riunirono sopra di
lui, che, mentre prima parea tener l’anima coi denti,
subito ringiovanì, gettò via il bastoncello, e a chi gliene
faceva l’osservazione disse: — Finora andavo chino
<span class="pagenum" id="Page_28">[28]</span>
perchè cercavo le chiavi; trovatele, guardo al cielo».
</p>

<p>
De’ predecessori suoi parlava senza ritegno, citando il
male che aveano fatto, massimamente Gregorio XIII<a class="tag" id="tag13" href="#note13">[13]</a>.
Non trovandosi parenti che il raggirassero; ascoltando
il popolo che chiedeva abbondanza e giustizia, il forte
ingegno e un carattere imperioso e violento applicò a
restaurare anche esteriormente il papato. Delle truppe
e della sbirraglia licenzia gran parte, ma vuol che «i
decreti si adempiano senza riguardo a chicchessia, e si
comprenda che Sisto regna».
</p>

<p>
Anzitutto bisognava riparare al vuoto dell’erario e ai
briganti. Soleva ogni nuovo papa graziare molti carcerati,
talchè durante il conclave i contumaci si costituivano
nelle prigioni, sicuri d’ottenere l’indulto. Mal per
loro, chè questa volta egli volle severa giustizia; e il
giorno della coronazione, la folla andando pel Ponte in
Vaticano vedeva spenzolar dal castello quattro giovani,
côlti con armi corte. Nella cavalcata di possesso a San
Giovanni Laterano, minacciò guaj a chi disturbasse con
pretensioni: chi suscitasse scandalo con risse, parole,
ingiurie o qualsiasi insolenza, avrebbe prigionia di tre
anni se nobile, la galera per cinque se persona ordinaria,
la frusta se donna. Il canonico Carelli, al quale
egli doveva il suo primo innalzamento, aveva un nipote
inquisito per ratto; e Sisto il fece impiccare davanti alla
casa violata, allo zio dando licenza di sepellirlo in terra
sacra e il vescovado di Amantea. Fatto un catalogo di
tutti i vagabondi, maneschi, spadaccini, scioperati, rinnova
le taglie, ma non si pagherebbero più dalla Camera,
bensì dai parenti o dal Comune: dal Comune o
dal signore, sul cui territorio avvenisse un ladroneccio,
doveano rifarsi i danneggiati.
</p>

<p>
<span class="pagenum" id="Page_29">[29]</span>
</p>

<p>
Il Governo napoletano, sulle cui frontiere soleano
ricoverare i briganti, lo seconda; e l’impunità promessa
a chi consegna il camerata vivo o morto atterrisce
quelli che dianzi aveano atterrito. Prete Guercino, che
titolavasi re della campagna, scrive a monsignor Odescalchi
gli mandi trecento ducati, se no devasterà le sue
terre: esso ricorre al papa, che fa arrestar il messo e
metterlo in galera. Ma ecco altra lettera del Guercino,
che minaccia cento pugnalate all’Odescalchi e bruciargli
e sparpagliargli le possessioni, onde quello supplica il
papa a liberare il carcerato, come si fa; anzi si pone mediatore
di pace presso il pontefice, il quale in fatto assolve
il Guercino di quarantaquattro omicidj commessi;
e mentre appunto ottiene il perdono, va e uccide quattro
suoi nemici<a class="tag" id="tag14" href="#note14">[14]</a>. Ora però Sisto n’ebbe la testa, pagata
duemila scudi, ed esposta incoronata al ponte Sant’Angelo.
Un Della Fara, chiamate le guardie fuor di porta
Salara, le bastona, e le incarica de’ suoi complimenti
al papa; e Sisto intima ai parenti glielo consegnino o
gli impiccherà tutti, e perchè mostrava far da senno,
è obbedito. A trenta ritirati presso Urbino, quel duca
mandò un carico di vittovaglie ma avvelenate: il conte
Giovanni Pepoli di Bologna, per aver lasciato fuggire
dal suo castello un bandito, fu strangolato in prigione:
fin madri e mogli di masnadieri pagarono colla testa
l’averli ricoverati. Un Transteverino era troppo giovane
per essere mandato al supplizio, e Sisto disse: — Gli
aggiungo alcuno de’ miei anni». Punì di morte l’adulterio
e la connivenza de’ mariti; volle che i nobili soddisfacessero
i vecchi debiti verso i mercanti; vietò ai
signori di far raccomandazioni a pro di qualsifosse criminale;
pretese sollecito spaccio e severo rendiconto
da tutti i giudici, e gli dessero anche la lista di quanti
<span class="pagenum" id="Page_30">[30]</span>
sfaccendati, tagliacantoni, discoli sapessero nella loro
giurisdizione; pensava anche cacciar di Roma chiunque
non giustificasse de’ suoi mezzi di vivere. Proibì i soliti
viva che suole schiamazzare la plebe dietro ai papi,
ma punì severissimamente le pasquinate; di una ove
Pasquino esclamava di aver la camicia sporca dacchè
la sua lavandaja era divenuta principessa, Sisto volle a
ogni modo saper l’autore, e nol potendo altrimenti,
promise salva la vita e mille doppie se si rivelasse da
sè. L’avidità ingannò il poeta, e Sisto gli fece contare il
denaro, ma tagliar le mani e forare la lingua. Con
questa fierezza orientale, che, secondo il detto vulgare
«non la perdonava neppure a Cristo», in men d’un
anno ebbe nettato il paese, e gli furono coniate medaglie
col motto <i>Perfecta securitas, e Vade, Francisce,
repara domum meam quæ labitur</i>.
</p>

<p>
Inesorabile agli individui e sulla violazion delle leggi,
negli atti generali mostrossi benevolo, indulgente a chi
obbedisse. Non che soccorrere alle fami allora gettatesi
con ducentomila scudi, che dichiarò suoi meri risparmj,
fondò una frumenteria per mantenere l’abbondanza
in Roma: tremila scudi ogni anno destinava a
riscattare Cristiani dai Turchi: fondò l’ospizio presso
ponte Sisto, «affinchè radunati in uno e bene osservati
tutti coloro che van mendicando, senza sapersi se n’abbiano
giusto titolo, si esamini in cadauno la sanità dei
corpi e la robustezza degli animi, e collo scoprire i pigri
e non infermi, taglisi la strada alla poltroneria di quelli
che, con finte malattie e affettata povertà, abbandonandosi
all’ozio e alla pigrizia, rubano gli alimenti ai
veri bisognosi, e dopo fatto l’infermo in alcune ore, in
altre sani e robusti corrono alle gozzoviglie»<a class="tag" id="tag15" href="#note15">[15]</a>.
Alla pia confraternita istituita sotto Gregorio XIII per
<span class="pagenum" id="Page_31">[31]</span>
assistere ai carcerati, concedette scegliesse un visitatore
delle prigioni, il quale ogni primo lunedì di quaresima
potesse liberare un condannato anche di pena capitale.
</p>

<p>
De’ cardinali prefinì il numero a settantadue, di cui
sette vescovi suburbicarj, cioè di Velletri, Porto Santa
Ruffina, Civitavecchia, Frascati, Albano, Palestrina,
Sabina; cinquanta preti; il resto diaconi. Si distinguevano
i cardinali principi, viventi con isfarzo, e che
riguardavano gli altri come inferiori; i cardinali politici,
che dirigendo gli affari arricchivano; e i cardinali
poveri, la più parte frati, mantenuti dai papi o dai
cardinali superiori, e dediti agli studj e alla pietà. Sisto
voleali sottoposti ai decreti come tutti gli altri, benchè
zelasse il loro decoro in faccia ai potentati; fossero
principi altrove, ma sudditi in Roma.
</p>

<p>
Alle sette loro Congregazioni, dell’indice, dell’inquisizione,
dell’esecuzione e interpretazione del Concilio,
de’ vescovi, de’ regolari, della segnatura e della consulta,
crebbe importanza, e ne aggiunse otto altre, una per
fondare vescovadi nuovi, una sopra i riti, le rimanenti
per materie temporali, l’annona, le strade, l’alleggiamento
delle imposte, le costruzioni guerresche, la stamperia
vaticana, l’Università di Roma. Quella del buon
governo dirigeva gl’interessi economici delle comunità.
La sacra Consulta rivedeva gli affari criminali, e reprimeva
gli eccessi de’ baroni e de’ governanti. Il tribunale
delle due Segnature, cioè di grazia e di giustizia,
provvedeva sui ricorsi presentati al pontefice per semplice
grazia o in materia mista, come la restituzione in
intero.
</p>

<p>
La Chiesa erasi sempre tenuta a ordini collegiali e a
deliberazioni precedute da discussione; talchè queste
consulte e la sacra Rota assistendo al papa, alcune
come vescovo nelle cose diocesane, altre per gli affari
dello Stato, le più pel governo della Chiesa universale,
<span class="pagenum" id="Page_32">[32]</span>
davano un’aria repubblicana, ma non poteano resistere
a volontà assolute come Sisto V. La propria famiglia
arricchì egli con proprj risparmj, e con laute parentele;
collocò due nipoti nelle famiglie Colonna e Orsini, con
privilegio ai mariti di star accanto al soglio quando il
papa celebra, e con grado superiore a tutti i signori
romani; sicchè questi o per invidia o per inferiorità si
divisero dai <i>nobili di soglio</i>; ed ebber fine le leghe che,
sotto quei due nomi, continuavano a osteggiarsi.
</p>

<p>
Restava l’altra piaga, delle finanze. All’udire i forestieri
così concordi nel lamentarsi dell’oro che, prima
della Riforma, spedivasi a Roma, si crederebbe che la
Camera ne regurgitasse; ma sì poco n’arrivava sin alle
mani dei papi, che Pio II dovè limitarsi a un pasto il
giorno, e tôrre a prestanza ducentomila ducati per l’impresa
contro i Turchi. Nel 1471 si contavano fin seicencinquanta
cariche venali, la cui rendita valutavasi
a centomila scudi<a class="tag" id="tag16" href="#note16">[16]</a>, sicchè i proventi ne colavano
in mano de’ compratori. Ne’ bisogni dunque (oltre il
particolar ripiego delle indulgenze) non si sapeva che
crear titoli e cariche nuove: Sisto IV n’aveva abusato
strabocchevolmente; Innocenzo VIII, costretto perfino
a mettere in pegno la tiara, istituì un nuovo collegio di
ventisei segretarj per sessantamila ducati; Alessandro VI,
ottanta scrittori di brevi, ciascuno per settecencinquanta
scudi; Giulio II n’aggiunse cento degli archivj per altrettanto
prezzo, ed ebbe lode di trovar denaro ad ogni
occorrenza; lo splendidissimo Leone X introdusse milleducento
cariche, del cui valore i compratori riceveano
gl’interessi vita durante, onde vanno considerati come
prestiti o come rendite vitalizie, che ammontavano fin
all’ottavo del capitale. Questo rifondevasi parte con un
lieve aumento delle tasse di curia, parte coll’eccedente
<span class="pagenum" id="Page_33">[33]</span>
di quanto si ritraeva dai municipj, dalle cave di allume,
dal monopolio del sale, e dalla dogana di Roma.
</p>

<p>
Oggi che si considera come regola il far debiti, e
prospero il paese che più ne ha, non vorrassi condannare
quegli spedienti, pei quali prosperarono le finanze,
in modo da non occorrer più nuovi aggravj allo Stato
che fra tutti era il meno pagante, tanto più che non
manteneva grossi eserciti, spugna degli erarj. Ma tosto
che le casse dello Stato cessarono di dare un avanzo,
le finanze crollarono; e tra la Riforma, tra l’essersi i
principi opposti all’esportazione del denaro, Leone le
lasciò talmente esauste, che Adriano VI dovette sovrimporre
mezzo ducato per fuoco; Clemente VII ricorse
anche a un prestito semplice di ducentomila ducati al
dieci per cento, <i>monte non vacabile</i>, o, come diciam
ora, debito consolidato, trasmissibile agli eredi, assicurato
sopra le dogane. I successivi pontefici ingrossarono
quel capitale; e Paolo III rinunziando a rincarir il sale,
stabilì il <i>sussidio</i>, imposta diretta che prometteva abolir
poi, e che già si trovava in altri paesi, coi nomi di donativo
a Napoli, di mensuale a Milano, d’altro altrove;
e furono trecentomila scudi, ripartiti sopra le provincie,
nessuna esentata. Le città fecero ivi richiami; Bologna
se ne redense con un capitale alla mano; altre ne vollero
rimessa porzione o tutto; ed era un gran che se
alla cassa giungeva la metà. Ad ogni modo, l’entrata
dello Stato, che sotto Giulio II computavasi di trecencinquantamila
scudi, sotto Leone X di quattrocentoventimila,
sotto Clemente VII di cinquecentomila, alla morte
di Paolo III trovossi di settecentoseimila e quattrocentoventitre
scudi.
</p>

<p>
Pure ne’ tempi successivi, dovendo sussidiare i Cattolici
sia contro i Protestanti, sia contro i Turchi, bisognarono
nuovi acconci, e imposte sulla farina, sulla
carne, su altri consumi, e sempre assegnavansi a creditori;
<span class="pagenum" id="Page_34">[34]</span>
talchè dal crescente aggravio de’ sudditi ben poco
vantaggiava la Camera, e lo Stato pontifizio restò gravato
quant’altri. Secondo il Leti, ai papi entravano di
rendita ordinaria 1,273,344 scudi d’oro<a class="tag" id="tag17" href="#note17">[17]</a>; di straordinaria
e per ammende e diritti di cancelleria, altri
413,480. Sisto V li crebbe con nuove imposte, col riscuotere
crediti vecchi, aggravar le ammende, fare ai
Giudei pagar la protezione che otteneano dal Governo,
e con un’economia di cui si vantava a ragione. Restrinse
le spese e gli uffizj di corte: delle cariche venali elevò
il numero fin a trentaseimila cinquecencinquanta<a class="tag" id="tag18" href="#note18">[18]</a>,
<span class="pagenum" id="Page_35">[35]</span>
dalla cui vendita ritrasse 5,547,630 scudi, e ciascuna
gravò di tasse; crebbe i monti vacabili e no; pose gabelle
sui viveri più indispensabili; alterò fin le monete.
</p>

<p>
Trovato il tesoro esausto, fra un anno v’ebbe avanzato
un milione di scudi d’oro, e così ne’ quattro anni
successivi: e appena vi contasse un milione, il deponeva
in Castel Sant’Angelo consacrandolo alla beata Vergine
e ai santi Apostoli, come nell’Antico Testamento serbavasi
nel tempio; e nella bolla, assicurando che provenivano
da suoi risparmj, stabiliva che a quel tesoro
non si dovesse por mano se non per ricuperare Terrasanta,
ed anche allora unicamente dopo che l’esercito
avesse già passato il mare; o per estrema carestia o
peste, o quando alcuna provincia cristiana pericolasse
di essere occupata da infedeli, o quando alcun principe
portasse guerra allo Stato della Chiesa; ma sempre
nell’estremo della necessità<a class="tag" id="tag19" href="#note19">[19]</a>. Gravar il paese e far
prestiti per riporre denari infruttiferi, è uno sbaglio
perdonabile a tempi che non conosceano come il denaro
vaglia unicamente in quanto è posto in giro.
</p>

<p>
Con tali mezzi potè restituire qualche splendore alla
tiara. Blandito dai potentati pel suo denaro, e’ li chetò
di lor pretensioni, e se gli ebbe devoti, quanto avversi il
suo predecessore; conciliossi i signori del paese; largheggiò
privilegi alle città di Romagna, ad Ancona molti
diritti antichi, a Fermo l’arcivescovado, vescovado a Tolentino
e al suo natìo Montalto; ridusse a città Loreto;
avviò in bene l’amministrazione civica; moltiplicò le
spese straordinarie, che prima coprivansi con cenquarantaseimila
scudi, e più di tre milioni e ducentomila
<span class="pagenum" id="Page_36">[36]</span>
ne erogò in sole fabbriche; favorì l’agricoltura, e minacciosamente
comandò di piantar gelsi; incoraggì i
lavorieri della seta e della lana; cercò disseccar le paludi
d’Orvieto e le Pontine, spendendo ducentomila scudi
per aprire il fiume che serba il suo nome; avrebbe voluto
che ciascun nunzio avesse palazzo proprio nella
città ove risedeva.
</p>

<p>
Fra tanta parsimonia e tanto pensare positivo, recano
stupore i divisamenti suoi fantasticamente grandiosi.
Fece fabbricar dieci galee, imponendo settantottomila
scudi per la marina. Sperò distruggere l’impero Ottomano,
e ne trattò colla Persia, coi Drusi, con alcuni
capi arabi; allestì le sue galee, cui Spagna ne aggiungerebbe
altre, mentre Stefano Batori dalla Polonia romperebbe
la prima lancia. Ito in fumo questo disegno,
pensò conquistar l’Egitto; allora, mediante un canale
tra il mar Rosso e ’l Mediterraneo, rimetterebbe sulla
via antica il commercio; e finchè venisse il destro di
ricuperar Terrasanta, pensava rapirne il santo sepolcro,
ed erigerlo a Montalto, vicino alla santa casa di Loreto.
Dicono trattasse fin con Enrico III di fargli adottare un
suo nipote per erede: tanto s’immaginava che tutta cristianità
dovesse entrare a piè pari ne’ suoi divisamenti.
</p>

<p>
Fermo alle dottrine del potere spirituale, e che il
poter regio derivasse da quel del popolo e della Chiesa,
insisteva continuo perchè l’imperatore non tollerasse i
Calvinisti, e procurava collegare lui e gli Stati cattolici
di Germania col re di Spagna per trionfo dell’ortodossia:
ma in Francia vide soccombere la Lega, scomunicò
Enrico IV benchè lo stimasse, poi adombrato della
prevalenza spagnuola, inchinò verso Francia. Così dai
gabinetti europei rispettato e temuto, fu l’ultimo papa
che tenesse gran mano nelle pubbliche vicende. Udita
la conversione del marchese di Bade Hochburg, fece una
processione a piè scalzi, in conseguenza della quale
<span class="pagenum" id="Page_37">[37]</span>
morì, e il nome suo rimase popolare, come avviene
de’ forti caratteri; e a lui fu fatto merito anche d’istituzioni
ed ordinanze molto anteriori.
</p>

<p>
In questo tempo la città di Roma si può dire si rinnovasse.
I lunghi disastri dei tempi dell’invasione, la
barbarie, le tante guerre intestine, e forse più che altro
la vedovanza avignonese l’aveano resa deserta; e quando
i papi vi tornarono, era popolata solo da mandriani,
scesi dalle inospite colline ne’ piani lunghesso il Tevere,
e quivi annidati in povere casipole, con vie anguste,
fangose, oscurate da terrazzi e da cavalcavia. Gli edifizj
antichi sfasciavansi; sul Campidoglio pascevano le
capre; le giovenche erravano pel Foro romano, donde
i nomi di Monte Caprino, Foro Boario, Campo Vaccino:
e da San Silvestro alla porta de’ Pioppi (Popolo) non
incontravi che orti e pantani, ove si cacciavano anitre
selvatiche. Primamente Nicola V si prefisse di ornar
Roma con edifizj convenienti alla maestà antica ed alla
nuova; i successori lo secondarono, massime Giulio II
e i Medici. Nuove fabbriche popolarono le due rive del
Tevere, che Sisto IV aveva riunite col ponte che ne
serba il nome: Giulio II, a tacere le meraviglie del Vaticano
e della Cancelleria, può dirsi ricostruisse la città
bassa e la via Giulia, parallela alla Lungàra: cardinali
e principi a gara alzavano palazzi, e quelli dei Riario,
de’ Chigi, de’ Farnesi, degli Orsini emularono le costruzioni
antiche in bellezza, le vinsero in comodità.
</p>

<p>
Il sacco di Roma e la peste la disertarono da capo;
ma sotto Pio IV si tornò sul fabbricare, e i palagi risalirono
sui colli abbandonati. Egli ampliò la cerchia
di Roma formando il borgo Pio; risarcì la ruginante
cerchia del Vaticano, rimodernò porta Popolo, e da
quella che conserva il suo nome trasse la via diritta
fin a Montecavallo. Tornò a pubblico uso la via Aurelia,
migliorò l’altra che va alla campagna di Roma;
<span class="pagenum" id="Page_38">[38]</span>
nel palazzo Vaticano fece terminare la sala regia, il
magnifico cortile del Belvedere, e due conserve d’acqua;
fabbricò il seminario Romano; donò a Venezia il palazzo
di San Marco; fece ristaurar le chiese che davano
il titolo ai cardinali, e le basiliche nuove non lasciavano
invidiare alle prische. Sul nuovo Campidoglio, per opera
di lui torreggiò il palazzo dei Conservatori, disegno di
Michelangelo; il quale pure sul Viminale alzava la Certosa
degli Angeli, adattandovi gli stupendi avanzi delle
terme di Diocleziano.
</p>

<p>
Sisto V, quand’era ancora il cardinale Montalto, incaricò
Domenico Fontana luganese di far la cappella
del presepio in Santa Maria Maggiore; ma privato delle
pensioni dal pontefice, sospese la commissione. Il Fontana
però invaghitosi dell’opera propria, esibì continuarla
del suo: del che gli volle tanto bene Sisto, che
venuto papa non solo gli diede a compire essa cappella,
notevole per le eleganti proporzioni della cupola, e il
vicino palazzo (villa Negroni), ma lo sovrappose a tutte
le sue opere, talchè i loro nomi vanno associati.
</p>

<p>
Ripopolarsi non poteano i colli finchè mancassero
d’acqua. Pio IV avea già condotto l’Acqua Vergine: poi
Sisto V, con impresa degna degli antichi signori del
mondo, per ventidue miglia guidò l’Acqua Felice che
(cantava il Tasso), dopo il bujo del lungo sentiero,
zampillava vivace, per contemplar Roma quale Augusto
la vide. Fece spianare il terreno presso la Trinità dei
Monti, e preparare la scalea che quell’altura congiunge
a piazza di Spagna, aprì la via Felice e le altre che si
difilano a Santa Maria Maggiore, collocando al crocicchio
le quattro fontane; ampliò la stamperia greca e
orientale, e la biblioteca Vaticana, traverso al cortile
del Belvedere, con dipinti e iscrizioni che figurano i fasti
d’esso papa, i concilj generali, le più famose librerie
del mondo, gli uomini illustri per scienze ed invenzioni,
<span class="pagenum" id="Page_39">[39]</span>
sicchè riuscì la più bella del mondo; fabbricò il grande
ospedale sul Tevere per duemila poveri, e sempre coll’opera
dello stesso architetto, che nella fontana di Termini
indicò il miracolo di Mosè: fece la fronte della
basilica Laterana verso Santa Maria Maggiore, e il palazzo
pontifizio, grandiosa mole di sobrj e corretti ornamenti;
la parte del palazzo Vaticano che guarda Roma;
lavori attorno al Quirinale, dove nell’allargata piazza
collocò i due colossi che ostentano i nomi di Fidia e
Prassitele.
</p>

<p>
Degli antichi obelischi restava in piedi quel solo del
Vaticano, mezzo sepolto; e per trasportarlo davanti al
rinnovato San Pietro si consultarono quanti erano matematici;
e di cinquecento pareri fra dotti e bizzarri fu
preferito quel del Fontana. Parendo egli troppo giovane,
benchè di quarantadue anni, l’attuazione voleva
affidarsene all’Ammanati e al Della Porta, ma dal suo
papa egli ottenne di eseguir egli stesso quest’operazione,
ch’era senz’esempio nella meccanica moderna.
L’obelisco, che col rivestimento pesava un milione e
mezzo di libbre, doveasi toglierlo dal suo basamento,
sdrajarlo sui carri, raddrizzarlo, impostarlo sulla base
nuova. Sisto scelse a tale operazione un mercoledì,
giorno che diceva tornargli sempre fausto; universale
ansietà occupava i cittadini; pena la forca a chi dicesse
sillaba, a rischio d’impacciare i comandi dei capi; l’architetto
stava sospeso fra la gloria e i castighi minacciatigli
dal severo pontefice. E già l’obelisco era trasferito,
alzato vicino al posto, ma le tagliuole non poteano
avvicinarsi tanto da raddrizzarlo, quando un villano, di
mezzo alla tacita folla, gridò: — Acqua alle corde!».
Ottimo suggerimento, che impediva si schiantassero, e
le accorciava; sicchè ben tosto le campane e il cannone
di Castello annunziarono riuscita l’impresa, che fu avuta
come la più insigne del secolo. Sisto decorò cavaliere
<span class="pagenum" id="Page_40">[40]</span>
e nobile il suo architetto, gli regalò cinquanta scudi
d’oro e tutto il materiale che avea servito, gli assegnò
dieci cavalierati lauretani con duemila scudi d’oro di
pensione, trasmissibili a’ suoi eredi. Il villano, che aveva
affrontato la forca per dar un parere opportuno, chiese
in ricompensa pel suo villaggio natìo il privilegio di
fornir di ulivi la città per la festa delle palme<a class="tag" id="tag20" href="#note20">[20]</a>. Sisto
annunziò il fatto ai principi e al mondo, coniò medaglie;
<span class="pagenum" id="Page_41">[41]</span>
tanto si compiaceva d’esser riuscito a quel che gli
altri pontefici aveano tenuto impossibile. Dappoi fece
erigere gli altri obelischi di Laterano, di Santa Maria
Maggiore, di piazza Popolo, e voltò la cupola di
San Pietro.
</p>

<p>
Se già Michelangelo aveva adoprato le pietre del
Coliseo per murare il palazzo Farnese, e staccato un
architrave del tempio della Pace per farne base al
Marco Aurelio, non è meraviglia che Sisto, poco devoto
al bello etnico, non siasi fatto scrupolo di abbattere il
Settizonio di Severo per trasferirne le colonne a San
Pietro; pensava demolire il sepolcro di Cecilia Metella
ed altri, che gli parevano ingombri deformi; sfasciò
la venerabile e caratteristica antichità del patriarcheo
papale, sostituendovi il palazzo Laterano senza impronta
significativa; quell’Apollo, quelle Veneri non gli pareano
arredi da Vaticano; a una Minerva in Campidoglio cangiò
la lancia in croce; le due colonne Trajana e Antonina
sprofanò col sovrapporvi i santi Pietro e Paolo, e all’obelisco
fece innestare un pezzo della vera croce,
perchè i monumenti dell’empietà fossero sottoposti al
simbolo della fede là dove tanti per questa aveano patito.
</p>

<p>
La popolazione di Roma che, sotto Paolo IV, sommava
appena a quarantacinque mila anime, sotto lui
arrivò alle centomila, gente d’ogni nazione, il cui vario
vestire dava bizzarra vista, e che attaccavasi a corteggiar
questo o quel Cardinale, sperando e brigando
perchè il loro patrono giungesse al principato o a cariche
onorevoli e lucrose. I favoriti poi e i parenti di
ciascun papa costituivano una nobiltà nuova e nuove
fortune.
</p>

<p>
Qui in sedici mesi si succedettero quattro papi. Urbano
VII (Giambattista Castagna) (1590) mostrossi degno del
papato ne’ tredici giorni che il tenne. Il Piccolomini,
insofferente di requie, si era ricovrato in Francia, poi
<span class="pagenum" id="Page_42">[42]</span>
ascoltando a Spagna, nimicata colla Toscana, con cinquecento
masnadieri devastò il Pistojese; respintone
per forza, stette nascoso a Piacenza, finchè eletto papa
Nicolò Sfondrati milanese cardinal di Cremona col nome
di Gregorio XIV, accostossi a Roma col terribile Sciarra
e trecento seguaci, imponendo contribuzioni; e il governatore
colse una carrozza di denari, archibugi e
polvere, che ad essi era mandata da un ambasciadore
residente in Roma<a class="tag" id="tag21" href="#note21">[21]</a>. Truppe di Napoli e Toscana si
unirono alle romane per reprimerlo; in giusta battaglia
ucciser ben cento di que’ suoi banditi; poi il conte
Enea Montecuccoli, spedito da Alfonso d’Este, sbrattò il
paese; il Piccolomini preso a Staggia, per quanto il
papa e Spagna lo ridomandassero come loro vassallo,
fu fatto appiccare dal granduca; lo Sciarra si resse ancora,
finchè stimò bene mutar aria; e molti briganti
passarono a servizio di Venezia contro gli Uscocchi.
</p>

<p>
Costoro cresceano i mali gravissimi della carestia che
quegli anni desolò la penisola; e il papa restituì il diritto
d’asilo alle chiese, e ne’ pochi mesi che campò,
spese tre milioni di scudi, anche per sostenere la lega
cattolica che allora dal trono di Francia respingeva Enrico
IV calvinista, e a sostegno della quale mandò truppe
comandate da suo nipote Ercole Sfondrati duca di Montemarciano.
Ma Clemente VIII (Ippolito Aldobrandini) (1592)
succeduto a Innocenzo IX (Gianantonio Facchinetti), ebbe
la consolazione di vedere re Enrico tornar in grembo
alla Chiesa. Dubitava egli che Enrico andasse a messa
sol per acquistare il regno; pure sollecitato da san Filippo
Neri, dal cardinale Baronio e da altri, accettò
questa conversione che rendeva la Francia pacificata e
cattolica; onde solennemente festeggiata, se ne perpetuò
la memoria con una colonna.
</p>

<p>
<span class="pagenum" id="Page_43">[43]</span>
</p>

<p>
Clemente VIII visitò tutte le chiese e i monasteri<a class="tag" id="tag22" href="#note22">[22]</a>,
introdusse il giro delle quarant’ore in Roma: delle
consulte non si serviva per pubblicare ciò che avea deliberato
da solo: stabilì anche imposte senza sentire i
contribuenti, e sottomise i baroni alla giustizia. Al giubileo
da lui aperto concorsero moltissimi fedeli, ma
mentre prima era un’occasione di smisurati lucri a
Roma, i prelati ebbero a mostrar la loro carità col largheggiare
elemosine; il santo padre dispose in Borgo
un palazzo ove alloggiava per dieci giorni qualunque
prelato o sacerdote, ed egli stesso vi tornava sovente,
e servivali a tavola o ne lavava i piedi. L’arciconfraternita
della Trinità accolse da ducentocinquantamila
pellegrini e ducentoquarantotto confraternite forestiere;
nobili ecclesiastici e secolari gareggiavano nel servire
agli accorrenti, fra i quali vennero incogniti anche
gran principi, vennero per curiosità molti eretici e non
mancò chi ne rimanesse convertito.
</p>

<p>
Un indebitato rifugge nel palazzo del cardinale Farnese,
e i birri pontifizj ve l’inseguono malgrado le immunità;
ma i gentiluomini del cardinale li maltrattano,
e fan cansare l’inseguito. Il papa in collera ordina si
proceda con tutto rigore; ma si oppongono i baroni
romani e l’ambasciatore di Spagna, e ne nasceva tumulto
se il cardinale non avesse avuto la prudenza di
ritirarsi con folto seguito di partigiani e di popolo. Gli
uffizj di Ranuccio Farnese di Parma calmarono il pontefice:
il popolo gridò — Viva casa Farnese»; ma il
cardinale e i suoi, benchè perdonati, non si fecero premura
<span class="pagenum" id="Page_44">[44]</span>
di ritornare<a class="tag" id="tag23" href="#note23">[23]</a>. Il papa n’ebbe amareggiati gli
ultimi giorni; ne’ quali si abbandonò al cardinale nipote;
e la sua casa, fiorente allora di tre cardinali e
molti signori, ben presto rimase estinta.
</p>

<p>
Nel conclave prevaleva il cardinale Baronio, se i suoi
scritti non gli avessero suscitato l’opposizione di Napoli;
tanto che fu eletto Leone XI de’ Medici (1605), parente dei
reali di Francia. Morto fra ventisette giorni, gli è dato
successore Paolo V (Camillo Borghese), contrario alla
parte francese. Studiosissimo, d’illibati costumi, di fare
soave, ottenuta la tiara integramente, ne sente la dignità,
e si propone di rialzar la morale autorità del cattolicismo.
Canonizza san Carlo, approva gli Ordini del Carmine
e di san Lazzaro, vuole che in tutti gli Ordini
mendicanti s’insegnino latino, greco, ebraico, tanto da
non iscapitare a petto delle Università di Germania, e
risolutamente esige la residenza de’ cardinali; caldeggiò
i diritti della santa Sede quali risultavano dalle decretali,
e diè l’ultima mano alla bolla <i>In cœna Domini</i>.
Questo zelo pei diritti ecclesiastici lo pose in litigio clamorosissimo
con Venezia, la quale pretendeva infliggere
castighi comuni a persone ecclesiastiche. Trovandola
imperterrita a monitorj e scomuniche, cautamente
le temperò; in tutte le altre occasioni cercò e diffuse la
pace. Sontuosissimo in fatto d’arti, ornò le basiliche
Vaticana e Liberiana e il Quirinale; dal territorio di
Bracciano tirò l’acqua Paola a vantaggio del Trastevere:
ma smodatamente arricchì i nipoti, i quali e sul Pincio,
nei beni confiscati all’antica famiglia Cenci, e fuor di
Roma fabbricarono con indicibile fasto: il duca di Sulmona
accumulò centomila scudi di rendita; il cardinale
<span class="pagenum" id="Page_45">[45]</span>
Borghese, despota della curia, conferiva a’ parenti
quanti buoni benefizj vacassero.
</p>

<p>
Gregorio XV (Alessandro Ludovisi) (1621), indebolito e
inetto, nè occupato che di pietà, di dotti, d’accademie,
lasciò le redini a suo nipote Lodovico Ludovisi. Già era
fatto universale quest’uso d’un <i>cardinal padrone</i>; e il
Ludovisi, giovane d’ingegno, amico del denaro, de’ piaceri,
della splendidezza, della giustizia, seppe diriger
bene gli affari, e orzeggiare nelle tempeste. La sua
casa acquistò il principato di Piombino, e colla erede
del principato di Venosa ebbe quarantamila ducati di
rendita in tanti feudi del Napoletano.
</p>

<p>
Allora vengono santificati Ignazio da Lojola e Francesco
Saverio: frà Girolamo da Narni predicatore insigne
dà impulso alla Congregazione allora istituita <i>de
propaganda fide</i>, da cui partivano gl’intrepidi, che per
tutto il mondo portavano il vangelo. Moltissimi anche
de’ nostri affrontavano il martirio de’ lunghi e oscuri
patimenti, se non era anche quel degli strazj e della
morte. Per far solo d’alcuni memoria, dirò come i Cappuccini
si volsero principalmente all’Africa, e Giovanni
Bellotti da Romano bergamasco scrisse le <i>Apostoliche
giornate, nelle quali rappresenta parte delle sue fatiche
nelle missioni sostenute a benefizio delle anime
de’ Negri infedeli</i>. Dionigi Carli piacentino, itovi con
Michelangelo Guattini reggiano che colà morì, a Bologna
pubblicò i suoi viaggi, con avventure non sempre serie,
e con osservazioni superficiali ma schiette; e siccome
di paesi incogniti, furono tradotti in tutte le lingue<a class="tag" id="tag24" href="#note24">[24]</a>.
Giannantonio Cavazzi modenese lasciò la descrizione
dei regni di Congo, Matamba, Angola. Girolamo Merolla
sorrentino, per sei anni versato fra i Negri del Congo,
<span class="pagenum" id="Page_46">[46]</span>
d’ordine della Propaganda faticò, se non a togliere, a
mitigare la tratta di questi infelici. Francesco Maria
Maggi palermitano, cherico regolare, dopo otto anni
di missioni in Siria, Persia, Mesopotamia, Georgia, portò
a Roma la cognizione di quegli idiomi, e dedicò a Urbano
VIII <i>Syntagmata linguarum orientalium</i>.
</p>

<p>
Le missioni della Cina sono l’epopea de’ Gesuiti, che
si può dire, la scopersero; nè fu colpa loro se non venne
alla nostra civiltà. Quando vi si avviò primiero Francesco
Saverio, vi condusse il padre Paolo da Camerino.
Il padre Matteo Ricci da Macerata, mandatovi coi due
altri italiani Rogero e Pasio, vi fondò le prime missioni;
e conoscendo che bisognava mostrarsi letterato, fece
un mappamondo ove collocava la Cina nel mezzo, e un
breve catechismo in quella lingua; insegnò chimica e
matematica; e le quindici opere sue sono le prime che
Europei dettassero in cinese, e alcuna è posta fra le
classiche da quel popolo geloso. Avea creduto dover
condiscendere ai costumi e alle opinioni dei Cinesi fin
dove non cozzassero colla vera fede, onde togliere le
repugnanze che un popolo eminentemente storico aveva
al cristianesimo: e siffatta tolleranza fu l’accusa più violenta
che poi recarono ai Gesuiti quelli che per avventura
continuavano a imputare l’intolleranza cattolica.
Come superiore di quelle missioni gli fu surrogato Nicola
Lombardi siciliano, autore di scritti importanti su
Confucio.
</p>

<p>
Il padre Giacomo Ro milanese, dopo predicato molti
anni nel Scian-si, fu chiamato alla Corte perchè attendesse
alla compilazione del calendario imperiale, come
fece col celebre padre Schall; più di cento opere scrisse
in cinese di pietà e d’astronomia; ricusò dignità e favori,
sol chiedendo agevolezze pe’ Cristiani. Come astronomo
e ambasciatore vi fu pure adoperato il napoletano
padre Francesco Sambiasi. Frà Castiglione pittore, fattosi
<span class="pagenum" id="Page_47">[47]</span>
converso ne’ Gesuiti, e mandato a Pechino, lavorò
per quella Corte anche da architetto. Martino Martini
di Trento diede l’<i>Atlas Sinensis</i> (1655), l’opera più
compiuta che ancor si fosse vista sul grand’impero, e
voltò in quella lingua diverse opere. Il siciliano Francesco
Brancato vi pubblicò molti scritti, e specialmente
il <i>Trattenimento degli Angeli</i> (1637), catechismo rimasto
classico. Luigi Buglio palermitano missionò a Goa,
nel Giappone, nella Cina, e morì a Pechino il 1682,
lasciando in cinese alquante opere. Giulio Aleni bresciano,
professore di matematica a Macao, penetrò nell’impero,
e per trentasei anni vi predicò e scrisse, ed
era detto il Confucio d’Occidente. Prospero Intorcetta
siciliano missionò colà col padre Martini e quindici altri
Gesuiti, adoperando zelo immenso: nella persecuzione
del 1664 fu condannato alla bastonatura e all’esiglio:
calmata l’ira, venne a Roma per implorare nuovi operaj,
che esso incoraggì fin alla nuova persecuzione del 90,
quando coraggioso affrontò i tribunali: scrisse più libri
in cinese e in latino, massime intorno alle dottrine di
Confucio, e morì vecchissimo nel 1696. Molto stimato
fu pure nella Cina il padre Paolantonio Mainardi torinese,
vissuto fin al 1767.
</p>

<p>
Ippolito Desideri gesuita pistojese fu nel Tibet, e con
coraggio indicibile traversò paesi ignoti e sostenne avversità.
Ivi poi faticò lungamente il padre Della Penna
maceratese con altri Cappuccini, ed espose la storia e
i costumi di que’ paesi e singolarmente la religione,
dove tante somiglianze trovava colla nostra. Più tardi
il padre Percoto da Udine tradusse i libri dogmatici
de’ Birmani fra cui avea predicato, e ragguagliò sul
governo e la religione dei paesi di Ava e di Pegù. Il
padre Giuseppe Maria Bernini di Carignano corse l’India,
descrisse il Nepal, fece dialoghi in lingua indiana, e ne
tradusse varie opere. Antonio Ardizzoni napoletano vi
<span class="pagenum" id="Page_48">[48]</span>
missionò col padre Francesco Manco e altri cherici regolari;
dimorò otto anni a Goa, poi lungamente a Lisbona,
varie cose dettando in portoghese. Costantino
Beschi gesuita arrivò il 1700 a Goa, e molto lavorato
nel regno di Madera, e scritte assai cose e nominatamente
il <i>Tembavani</i>, poema di tremila seicentoquindici
tetrastici, con commenti a ciascuno, in lode della Madonna,
fece grammatiche e un dizionario tamulo-francese.
Gianfilippo Marini da Genova apostolo per quattordici
anni nel Tonking, e descrisse le missioni e il
paese. Cristoforo Borro da Milano diede una relazione
della nuova missione de’ Gesuiti alla Cocincina, e meditava
una nuova strada per passare all’Oriente dalla parte
occidentale. Apostolo dell’Oriente fu intitolato Alessandro
Valignani imolese, che speditovi il 1573, più volte corse
il Giappone e l’India.
</p>

<p>
Andrea Borromeo milanese teatino, ito il 1652 nella
Mingrelia e Georgia, vi faticò undici anni, e ne lasciò
una relazione. In Arabia predicò Alessandro Botto cremonese.
Carlo Francesco Breno di Valcamonica, minor
riformato, preparò libri pei missionarj in Oriente. Galano
Clemente, teatino di Sorrento, stando dodici anni
in Armenia, raccolse assai carte, atti e monumenti, che
stampò poi a Roma in latino e in armeno<a class="tag" id="tag25" href="#note25">[25]</a>, e compilò
pure una grammatica di quella lingua. Colà Paolo
Maria Facentino rese importanti servizj ai Cristiani,
stabilì nuove missioni, scrisse pei nuovi convertiti, e
tornato a Roma il 1620, fu superiore delle missioni dei
Domenicani. Anche il calabrese Piromalli domenicano
molti Monoteliti convertì. Fu approvato dal papa a riunire
gli Armeni di Polonia e di Russia, e ad Urbano VIII
presentò una grammatica e un lessico armeno, oltre
lavori di controversia. Ignazio di Gesù, carmelitano
<span class="pagenum" id="Page_49">[49]</span>
scalzo, descrive i Mandaj, cristiani viventi presso Bàssora.
Tommaso Obicini novarese minorita, missionando
in Oriente, diede una grammatica araba lodata, e un
fallace dizionario siriaco. Una grammatica della lingua
georgiana e una della turca, oltre molte opere ascetiche,
lasciò pure Francesco Maria Maggi palermitano teatino,
ito a visitar i conventi de’ suoi fratelli in Oriente e principalmente
nella Georgia, e che a Caffa stabilì una casa
di Teatini. Pietro Foglia medico a Capua, fatto carmelitano
col nome di Matteo di San Giuseppe, missionò
nella Siria poi nell’India, facendo anche da medico, e
raccogliendo molte notizie botaniche, di cui giovò i
dotti. Arcangelo Lamberti teatino diede una relazione
della Mingrelia. Gianandrea Carga friulano de’ Predicatori
apostolò il Levante, fu vescovo di Sira, ove perì
martire de’ Turchi nel 1617.
</p>

<p>
Francesco Giuseppe Bressoni, gesuita romano, predicò
ai Canadesi e agli Uroni; preso dagli Irochesi, fu
venduto agli Olandesi mutilo e ferito; appena guarito
tornò fra gli Uroni, ove i segni del suo martirio lo
rendeano più venerabile; distrutti questi, rivide l’Italia,
dove si diede alla predicazione, e stese un breve ragguaglio
delle missioni nella Nuova Francia. Filippo Salvatore
Gilli, gesuita romano, predicò per diciott’anni
sull’Orenoco, sette anni a Santa Fè di Bogota, e ne diè
la descrizione. E quanto deva la geografia ai missionarj,
può raccogliersi da una dissertazione del cardinale Zurla.
</p>

<p>
Pochi noi accenniamo de’ moltissimi che, senz’altra
speranza che del paradiso, senz’altra ricerca che delle
anime, corsero fra’ popoli selvaggi o fra’ rimbambiti:
ma non ci parve dover dimenticare questi eroi della
fede e della civiltà, e riposammo sui loro trofei prima
di raccontare le troppe miserie della loro e nostra
patria.
</p>

<div class="chapter">
<p>
<span class="pagenum" id="Page_50">[50]</span>
</p>

<h2 id="cap150">CAPITOLO CL.
<span class="smaller">Savoja. Emanuele Filiberto. Carlo Emanuele. Genova.
Congiura del Vachero.</span></h2>
</div>

<p>
Il ducato di Savoja, il principato di Piemonte colla
contea di Nizza, la supremazia sui marchesati di Saluzzo
e di Monferrato, su Ginevra e il paese di Vaud, la
Bresse, il Bugey, il paese di Gex, componevano il retaggio
dei discendenti di Umberto Biancamano. I paesi
oltremonti divideansi in baliati militari, ciascuno con
un giudice, e spesso un ricevitore. Di qua dell’Alpi, il
Canavese e val di Susa formavano un baliato, uno la
val d’Aosta; gli altri paesi, di cui principali Torino, Carignano,
Pinerolo, Moncalieri, Cumiana, Cavour, Vigone,
Villafranca, stavano sotto al capitano del Piemonte.
</p>

<p>
Mentre le conquiste del secolo precedente aveano ridotto
gli altri Stati italiani ai limiti che ormai doveano
conservare, quel paese rimase frastagliato in mezzo a
grosse Potenze, e i duchi attesero ad arrotondarlo coll’accorgimento
e colle forze militari, ch’essi medesimi
capitanavano. Dell’esser vassalli all’imperatore profittavano
per ottenerne privilegi qualvolta egli avesse
bisogno di loro; le alleanze o le guerricciuole de’ confinanti
porgeano occasione d’incremento, come le opportune
parentele. Amedeo VIII, ingrandito lo Stato (t. <span class="smcap lowercase">IX</span>,
p. 449), ottenne il titolo di duca di Savoja<a class="tag" id="tag26" href="#note26">[26]</a> (1416), e stabilì
<span class="pagenum" id="Page_51">[51]</span>
la successione primogenita con rappresentanza all’infinito,
di modo che più il dominio non fosse diviso. Da
commissarj ecclesiastici e laici, fra cui il cancelliere
Giovanni di Beaufort e il segretario Nicolò Festi, avea
fatto compilare statuti generali che prevalessero ad ogni
statuto locale, e nel proemio avvertiva come le leggi
abbiano bisogno di riformarsi a seconda dei bisogni
nuovi, delle nuove milizie, della mutabilità delle cose
umane.
</p>

<p>
Già v’era di pubblico obbligo il servizio militare, e
Amedeo contava ventisettemila uomini abili alle armi;
ma esentavansi a prezzo, e vero esercito nazionale si
ebbe soltanto sotto Emanuele Filiberto verso il 1560.
Il dominio di Nizza diede anche forze marittime; e navi
armava il duca Lodovico verso il 1460.
</p>

<p>
Amedeo, senza togliersi del tutto agli affari, ritiratosi
a Ripaglia sul lago Lemano, lasciasi eleggere antipapa
(tom. <span class="smcap lowercase">VIII</span>, pag. 196); poi per rinunziare alla
tiara vuole buoni patti, fra cui il non potersi in dignità
ecclesiastiche collocare verun forestiero. Suo figlio Lodovico (1440),
accidioso e dissoluto, circondato di mimi, raggirato
dalla moglie Anna Lusignano di Cipro, che coi
denari di Savoja arricchiva sè ed i Ciprioti suoi, fu costretto
ricorrere all’oneroso e disonorevole patronato
di Luigi XI suo genero. I feudatarj, tenuti in briglia dai
tre Amedei, allora vedendosi posposti, raffittirono trame
e sollevazioni, donde supplizj, affogamenti ne’ laghi,
esigli, e un esacerbarsi delle fazioni guelfa e ghibellina.
Sin Filippo figlio del duca, per odio contro la parte candiota,
scommosse lo Stato e uccise Giorgio di Varax.
</p>

<p>
Crebbe il disordine Lodovico, assegnando grossi appannaggi
ai molti suoi figliuoli, che arrogavansi ciascuno
l’arbitrio principesco fin di assolvere a denaro i delitti,
dar moratorie, e altri abusi. Dopo ciò, che importa se
Lodovico proteggeva le lettere, e andava talvolta coi
<span class="pagenum" id="Page_52">[52]</span>
principi ad ascoltar i professori dell’Università? Cominciò
egli a mettere negli alti uffizj qualche Piemontese;
come a quel di cancelliere di Savoja Giacomo
Valperga di Masino, che poi dopo lunghi processi fu
affogato nel lago di Ginevra e al fisco i suoi beni, indi
riconosciuto innocente; Antonio di Romagnano, che a
pena colla fuga si sottraesse al supplizio.
</p>

<p>
Amedeo IX succedutogli (1465), fu modello de’ mariti e
correttore de’ costumi; guaj a chi bestemmiasse! scostava
dal suo servizio il libertino, foss’anche il primo suo
ministro; le cause de’ poveri e degli orfani volea riferite
le prime nel suo consiglio; moltissimi indigenti
alimentava in palazzo, comechè schifosi; la propria
collana mandò alla zecca per risparmiare nuove imposte;
e a chi lo avvertiva che con quel denaro avrebbe
potuto procacciarsi esercito e fortezze, rispose: — Le
limosine sono le migliori fortificazioni; e perchè regni
l’abbondanza, vuolsi largheggiare coi poveri». Per tali
virtù ottenne l’onore degli altari: ma il suo regno fu
soqquadrato da incessanti discrepanze de’ fratelli e de’ nobili,
scoppiate sino in guerra civile dopo ch’egli infermò
e proseguite sotto la reggenza (1472) di Jolanda di Francia
sua vedova, turbata anche da invasioni degli Svizzeri
che le tolsero il paese di Vaud e Friburgo, de’ Borgognoni
che lei chiusero in fortezza, de’ Milanesi che, a
titolo di difenderla, occuparono il Vercellese (1482). Morta lei,
e poco dopo il giovane figlio Filiberto, Carlo succeduto
dovette colla spada recuperarsi il dominio; e ben tosto
morendo (1490) dava luogo a una nuova reggenza, disputata
sanguinosamente. I marchesi di Saluzzo, i conti di
Bresse e de La Chambre a gara si sollevano; l’ambizione
di Filippo fratello del defunto sommove il paese,
finchè alla morte del fanciullo Carlo II nipote (1496), ottiene il
dominio, ma dopo soli diciotto mesi muore anch’esso.
</p>

<p>
Suo figlio Filiberto II il Bello (1498) tentò svincolarsi dai
<span class="pagenum" id="Page_53">[53]</span>
nodi di Francia, rinforzati ne’ precorsi tumulti, ma per
avvolgersi in quelli della moglie Margherita d’Austria;
vide l’invasione de’ Francesi con Luigi XII, ed ebbe a
soffrirne in sei anni d’indecoroso dominio. Suo fratello
Carlo III il Buono (1504), che cinquant’anni regnò, le intere
mattinate passava a sentir messe e visitar chiese; non
isprovveduto d’intelligenza, ma di fortuna: ed oltre vedere
i suoi paesi conturbati dall’eresia, corsi da Svizzeri,
Francesi, Imperiali a vicenda, Berna invocata dai
Ginevrini ch’egli stoltamente minacciava voler ridurre
pari ad un villaggio di Savoja, gli tolse il Ciablese, il
paese di Vaud, Ginevra e Gex, a suo dispetto piantandovi
la Riforma; e Francesco I di Francia i restanti
possessi perchè favorevole al cognato Carlo V, e permise
che Federico II Gonzaga duca di Mantova (1533) raccogliesse
in eredità il Monferrato. Vero è che il cognato
imperiale gli donò la contea d’Asti e il marchesato
di Ceva.
</p>

<p>
Discordie intestine straziavano intanto principalmente
Mondovì, Chieri, Fossano: milizie nazionali non si
aveano; nè denaro per soldarne di mercenarie; lo
Stato era a brani per moltissimi appannaggi de’ cadetti
ducali, aggravato da esorbitanti pensioni alle vedove,
dai debiti fatti per le pretese di Amedeo VIII al
papato e di Lodovico al regno di Cipro e per amicarsi
gli Svizzeri, e da tanti passaggi di truppe<a class="tag" id="tag27" href="#note27">[27]</a>. Sua moglie
Beatrice di Portogallo gli scriveva che ai figliuoli lasciavasi
mancare un giorno il pane, l’altro il vino; da
due anni le balie non toccavano stipendio; il pollajuolo,
già creditore di mille fiorini, ricusa continuar le forniture,
e così il macellajo: le sue gioje del valore di
<span class="pagenum" id="Page_54">[54]</span>
cinquantamila ducati, per diecimila erano impegnate a
Genova: nè a tali difetti sapeasi riparare che alienando
beni e ragioni demaniali<a class="tag" id="tag28" href="#note28">[28]</a>. Quando morì, Carlo non
possedeva più che Nizza, Cuneo, Vercelli ed Aosta: Vercelli (1553)
stessa fu allora occupata dai Francesi, e intanto i
popoli, spensierati, vogliosi di godimenti, correano a
brighe e a novità religiose, non per sentimento di pietà,
ma per togliersi i freni.
</p>

<p>
Vi pose riparo Emanuele Filiberto Testa di ferro,
che giovinetto messosi ai servigi dell’imperatore, erasi
immortalato colla vittoria di San Quintino, e nella pace
di Cateau Cambrésis (t. <span class="smcap lowercase">IX</span>, p. 519) recuperò gli aviti
dominj, sicchè d’allora la Savoja pesa nelle sorti italiane,
e adopera a farsi indipendente dalla Francia. Per quanto
a questa increscesse d’abbandonare i bei paesi cisalpini,
pure, onde imbonirsi il duca che promettevale mille
fanti e trecento cavalli pagati, gli cedette Torino, Chivasso,
Chieri, Villanova d’Asti, poi anche Pinerolo e
Savigliano, che occupava fin a che fossero posti in
chiaro i diritti di Luigia di Savoja, avola d’Enrico II.
Rilasciando a Berna il paese di Vaud, Emanuele Filiberto
assicurossi quanto teneva a mezzodì del Lemano
e del Rodano; aspirava a recuperar Ginevra, ma Berna
e Soletta colla Francia ne stipularono l’indipendenza.
Coll’acquisto di Tenda assicurò il passo dell’alpi Marittime
traverso a genti fiere e manesche, e colla compra
d’Oneglia si allungò nella riviera genovese. Procurò
avere dal senato veneto le qualità di figlio di San Marco,
per la quale avrebbe occupato il secondo posto nelle
comparse.
</p>

<p>
<span class="pagenum" id="Page_55">[55]</span>
</p>

<p>
Conoscendo come a paese che voglia costituirsi son
necessarie buone armi, dal famoso Paciotto d’Urbino
fece compiere la cittadella di Torino, già disegnata da
Francesco degli Orologi, e quelli di Borgo in Bresse e
di Cuneo ed una a fronte di Ginevra; e da lui, da Ferrante
Vitelli perugino, dal Busca milanese fece fortificare
Nizza, Villafranca, Sommariva, Susa, Mondovì, Monmeliano,
mentre prima lo stato sarebbesi potuto perdere
in ventiquattr’ore: dal piacentino Anton di Leva fece
riordinare le milizie, sicchè ciascun Comune dovesse
averne, esercitate a tempi prefissi, e allettate con privilegi;
mentre i feudatarj lo fornivano di quattro compagnie
di cavalli, onde ebbe in armi trentaseimila uomini,
ch’egli pagava e armava, escludendo affatto i soldati
forestieri. Pose una flottiglia a Villafranca; i cavalieri
di san Maurizio per semplice onoranza istituiti da Amedeo
VIII, unì a quelli di san Lazzaro destinati a cura
degli ospedali; e ad imitazione di quelli di Malta e di
santo Stefano, vi pose l’obbligo di mantenere tre galee
contro i Turchi, e destinando granmaestro in perpetuo
sè e i suoi successori. Fatto forte, potè intervenire a
tutte le questioni d’allora, Francia l’adoprò nelle guerre
di religione, Spagna per difendere il Milanese<a class="tag" id="tag29" href="#note29">[29]</a>.
</p>

<p>
<span class="pagenum" id="Page_56">[56]</span>
</p>

<p>
Contava appena settecentomila sudditi nel Piemonte,
cinquecentomila in Savoja, e salvo Nizza, poveri, inerti,
e tutta rabbia fra Guelfi e Ghibellini<a class="tag" id="tag30" href="#note30">[30]</a>, Savojardi e
Piemontesi, nobili e plebei, Protestanti e Cattolici. Le
<span class="pagenum" id="Page_57">[57]</span>
case si erano scompaginate per le spese della guerra
di Francia. Delle savojarde prevalevano i signori de
La Chambre, e i conti di Guier, di Rinavia, d’Antormon:
delle Piemontesi le Piossasca, Luserna, Valperga,
San Martino se eran le prime confederate a casa di
Savoja: i signori di Collegno tenevano ventiquattro castelli
con giurisdizione di sangue e trentamila scudi
d’entrata. Quei che avean servito Francia la rimpiangeano:
quei che Savoja, credeansi non abbastanza premiati.
Ai ministri poco potea fidarsi, perchè pendeano
chi per Spagna, chi per Francia, speculandovi maggior
vantaggio che dal mostrarsi italiani. Volea vedersi pagate
le tasse? bisognava ricorresse a capi di fazioni,
quali il conte Masino o quel d’Arignano, monsignor di
Racconigi o quel della Trinità. Nello scompiglio sentesi
il bisogno d’un ordine, quand’anche sia a scapito della
libertà.
</p>

<p>
<span class="pagenum" id="Page_58">[58]</span>
</p>

<p>
Durava nel paese la rappresentanza degli stati, ecclesiastico,
nobile, popolano. Destinati a votare i sussidj
straordinarj al principe, ne prendeano occasione d’ingerirsi
in altri affari, come nelle successioni, nella nomina
del grancancelliere; intitolavansi <i>padri e tutori</i>
del principe, ne sindacavano le azioni e i casi di guerra
e pace; insomma erano una rappresentanza nazionale,
quantunque irregolare e senza garanzia.
</p>

<p>
Emanuele Filiberto, avvezzo ai comandi soldateschi,
indispettiva di trovarsene or rallentato nelle sue riforme,
or impedito ne’ suoi divisamenti; e avendo la
Camera de’ conti di Torino ricusato interinare un contratto
di lui, esso le scrisse di farlo subito, «altrimenti
farem conoscere a voi e a tutti che vogliam essere obbediti,
e possiamo far gastigare i nostri sudditi, di qualunque
stato sieno, che osassero o tentassero menomamente
resisterci, sapendo che facciam bene». Alfine
tolse via questa rappresentanza<a class="tag" id="tag31" href="#note31">[31]</a>, solo mantenendo a
<span class="pagenum" id="Page_59">[59]</span>
Carignano il senato, sul modello de’ parlamenti di
Francia, col diritto di interinare le leggi e le grazie del
principe. Il suo consiglio di Stato riceveva le suppliche
di grazia, e poteva anche derogare le decisioni dei
tribunali.
</p>

<p>
Scioltosi dai ritegni, pose moltissime gravezze, cercando
vi partecipassero tutti<a class="tag" id="tag32" href="#note32">[32]</a>; e la rendita che sotto
i predecessori giungeva appena da sessanta a settantamila
scudi d’oro, portò a cinquecentomila. Per concentrarne
l’amministrazione nominò generale tesoriero Negrone
di Negro genovese, il quale introdusse ordine e
regolarità nel maneggio del denaro pubblico, e un contrabollatore
generale. Pio negli atti<a class="tag" id="tag33" href="#note33">[33]</a>, l’educazione
de’ giovani affidò a quelli che allora godeano maggior
<span class="pagenum" id="Page_60">[60]</span>
grido di virtù e dottrina, i Gesuiti: volle s’imparasse a
leggere sul catechismo e sull’uffizio, non sui versi lascivi
di Ovidio: la censura delle stampe affidò al senato.
Dichiarò inabili a succedere i religiosi nè le fraterie ad
acquistare, e ogni vent’anni pagassero il sesto del valore
de’ loro beni; fondò uno studio a Mondovì, poi
trasferito a Torino, ove insegnarono il giureconsulto
Aimone Cravetta di Stigliano, Giovanni Argentaro capo
di scuola medica, Agostino Bucci filosofo, il francese
Cujaccio, il reggiano Panciroli, il pavese Menochio, il
Goveano portoghese; invitò gli stampatori Torrentino e
Bevilacqua, e cercò a segretario Annibal Caro e a consigliere
Nicolò Balbo. Promosse il commercio marittimo;
creò un magistrato sopra la mercatura, uno sopra
le acque; migliorò le razze cavalline; favorì il traffico
de’ panni di seta, e ordinò di piantar gelsi, fin allora
quasi ignoti. Alleviando i dazj, trasse pel suo paese il
transito delle merci fra Italia e Fiandra; ma fuori non
potea mandare che alquanto bestiame e caci: l’industria
era in fasce, e tutto tiravasi dalle fiere di Ginevra e di
Parigi.
</p>

<p>
Il 30 ottobre 1561 aboliva ogni resto di servitù, taglia
o manomorta, angarie e perangarie, vincolo a testare o
contrattar liberamente, facendo così franchi tutti i sudditi.
Vietò le armi, sino ai capi delle compagnie giojose e
delle maestranze; di servire, di studiare, d’addottorarsi
fuor di Stato, e le conventicole politiche, che oggi si
<span class="pagenum" id="Page_61">[61]</span>
chiamano circoli o club e allora abbazie, e l’accordarsi
col fisco nelle cause politiche. Insomma governo assoluto,
temperato solo dalla prudenza del principe; militare
ordinamento del paese, per aver forze da servire all’alleato
che le circostanze presentassero; non aderire a
Spagna più che a Francia, straniere entrambe, ma a
quella che meglio profittasse; invece di tenersi neutrale
fra i litiganti, sposarne alcuno; non guardare agl’interessi
di veruna terra o città, ma a quel dello Stato,
furono le massime ch’egli introdusse, e che trasmise
a’ successori suoi.
</p>

<p>
Il paese era già foggiato a monarchia, e un principe
nazionale era il ben arrivato dopo gli strazj degli stranieri,
tanto più ch’egli non s’abbandonò alle vendette,
laonde i popoli, dapprima propensi a Francia cui tanto
somigliavano per ordini civili e politici, apprezzarono
quello che li redimeva dal giogo forestiero, e presero
a considerarsi italiani, per quanto divisi tra la patria
oltremontana, la cismontana e la nuova, che fu Nizza.
Un profondo motto uscì dalla bocca di lui: — Chi riceve
l’ingiuria, spesso la perdona; chi la fece, non mai».
</p>

<p>
Così preparava il regno a Carlo Emanuele (1580), cui si
affisse il titolo di Grande per la smania di muoversi e
muovere, l’ostinarsi agli intenti malgrado disgrazie e
ingiurie, l’accorto valersi degli errori altrui e assodarsi
delle altrui debolezze, non curando tanto la propria
dignità e il buon nome, quanto il riuscire. Meschino di
corpo, vasto d’intenti, unendo a molto coraggio una
politica oculatissima, sapea quel che maneggiavasi in
ogni gabinetto, mentre si diceva che il suo cuore era
pieno d’abissi come il suolo del suo paese; e innanzi al
Cordova governatore del Milanese comparve coll’espressiva
divisa di una casacca, che da qualunque parte la
voltasse, gli stava bene. Fondò chiese e spedali, non
men che fortezze e gallerie; proteggeva lettere e scienze,
<span class="pagenum" id="Page_62">[62]</span>
scrisse egli stesso i <i>Paralleli</i> tra i grandi antichi e
moderni, e il <i>Grande Araldo</i>, compilazione di stemmi,
o fece stendere l’<i>Iconocosmo</i> o storia del mondo. Molto
si valse di Giuseppe Cambiano granmastro d’artiglieria,
che scrisse un pregevolissimo <i>Discorso historico</i>, specie
di storia universale, estesissima ne’ fatti recenti di cui
era stato parte. Alessandro Tassoni, da lui ben accolto,
racconta che «desinava circondato da cinquanta o sessanta
vescovi, cavalieri, matematici, medici o letterati,
coi quali discorreva variamente secondo la professione
di ciascheduno, e certo con prontezza e vivacità mirabile
d’ingegno; perciocchè, o si trattasse di storia o di
poesia, o di medicina o d’astronomia, o d’alchimia o di
guerra, o di qualunque altra professione, di tutto discorreva
molto sensatamente e con varie lingue». Ebbe
dieci figli naturali, e quelli da donne libere riconobbe
come signori del sangue.
</p>

<p>
I marchesi di Saluzzo alle falde del Monviso eransi
riconosciuti dipendenti dai conti di Savoja, ma spesso
dovettero farsi vassalli de’ re di Francia; e tra questa
e l’Austria variarono quando Carlo III fu spogliato. Il
marchese Lodovico, stato vicerè di Napoli, morendo nel
1504 lasciava quattro figliuoli, di cui nessuno ebbe
prole, per malìe (si disse) dei ministri di Francia, alla
quale l’ultimo fe cessione forzata. Allora in Francia
fervea la guerra tra Cattolici e Calvinisti; e il duca di
Lesdiguières, generale d’Enrico re di Navarra, tenendo
le migliori fortezze del Delfinato, minacciava il Saluzzese.
Carlo Emanuele mal comportava di dovere da Carmagnola
udire in Torino il tamburo francese; e con Filippo
II, di cui avea sposato la figlia Caterina<a class="tag" id="tag34" href="#note34">[34]</a>,
<span class="pagenum" id="Page_63">[63]</span>
s’accordò a danno della Francia, e parte corrompendo,
parte sgomentando i governatori, occupò quel marchesato (1588),
cogliendovi moltissimi cannoni e munizioni; e se
dello sleale assalto in giorni così momentosi lagnavasi
il re, egli protestava non aver voluto se non impedire
che l’occupasse un ugonotto e un ribelle, qual
era il Lesdiguières.
</p>

<p>
Questo sollecita contro la Savoja Ginevrini e Bernesi;
ma Carlo leva gente, chiede soccorsi e denari professandosi
antemurale della cattolica religione, riceve soccorsi
dal Milanese, e batte gli eretici. Poi quando
Enrico III fu assassinato (1590), invase la Provenza, accolto
trionfalmente dai Cattolici, ed agognava d’aver Marsiglia
e farsene barriera; ma gli ruppe l’impresa il granduca
di Toscana, occupando il castello d’If rimpetto a
quel porto. Allora Carlo Emanuele a tacciar il granduca
di mercadante, menatore d’intrighi, scribacchiatore,
poltrone, ligio a Francia; e il granduca lui di ammazza
gente, insaziabile, ambizioso, mancipio di Spagna. Intanto
però Marsiglia fu assicurata a Francia, e la guerra
tratta in Savoja: poi quando il re di Navarra divenuto
Enrico IV (1598 2 maggio) e Filippo II a Vervins terminarono la guerra
di quarant’anni, il Saluzzese non fu concesso a Carlo
Emanuele che tanto l’ambiva, ma rimesso all’arbitramento
del papa. Davanti al quale le due parti sfoggiavano
ragioni: Carlo Emanuele che ostinavasi alla guerra,
vedendo non venirsene mai a un fine, eccolo in persona
a Parigi con nobile comitiva; per mezzo di favoriti e
d’amanti istiga Enrico a conquistare il Milanese, sperandone
qualche ritaglio, trama col maresciallo di Biron
contro esso re, maneggia col Fuentes governatore del
Milanese per aver patti migliori. Per ciò Enrico gli
rinnovò guerra; preso il forte di Santa Caterina in Savoja,
da cui il duca dominava Ginevra, lo regalò a
questa Roma de’ Protestanti, lieta di demolirlo; la Savoja
<span class="pagenum" id="Page_64">[64]</span>
fu invasa, stretto Monmeliano, mentre gli Spagnuoli,
in vista d’ajutar il duca, occuparono Carmagnola. Tanagliato
fra amici e nemici, il duca dovette accettare
la mediazione del papa; e nella pace di Lione (1601) cedendo
il Bugey col paese di Gex, la Bresse e le rive del Rodano
da Ginevra a Lione, si assicurò Saluzzo. Toglieva
così a’ Francesi la chiave d’Italia, ponendo le Alpi fra
questa e quelli; pure esso non rifiniva di lamentarsene,
quasi avesse scapitato al cambio in estensione, mentre
in Francia diceasi: — Il re ha fatto una pace da duca,
il duca da re; il re trattò da mercante, il duca da
principe».
</p>

<p>
Respinta Francia, gl’Italiani si sentirono in balìa della
Spagna, e del tristo cambio accagionavano Carlo Emanuele:
eppure, come avviene a chi tiene armi fra i disarmati,
in lui vedeasi il restauratore della nazionalità,
la spada d’Italia, e l’esortavano a far da sè ed assicurare
l’indipendenza. Egli, non misurando le ambizioni
alle forze, neppur dopo la pace disarmò; ed or si volgeva
contro il Milanese, or tornava contro la Francia;
dalla Spagna impetrava pensioni per ciascuno de’ suoi
figliuoli, che mandava a quella Corte; intanto proponeva
parentele ad Enrico, che, quantunque ne sapesse
gli avversi maneggi, volea giovarsi dell’ingegno, della
forza e della posizione di esso; e nel suo famoso <i>Piano</i>,
tutto diretto ad umiliare Casa d’Austria, meditava di
fondere il Piemonte, il Monferrato, il Milanese col nome
di regno di Lombardia, per mettere uno Stato forte a
guardia delle Alpi; il Cremonese si cederebbe al duca di
Mantova in concambio del Monferrato; a Venezia verrebbe
data la Sicilia, sotto l’alto dominio del pontefice;
il quale pure diverrebbe re di Napoli; Ferrara e Bologna,
staccate da’ dominj papali, entrerebbero come
città libere nella repubblica italiana, composta di Genova,
Parma, Modena, Mantova, Massa, Toscana; e ne sarebbe
<span class="pagenum" id="Page_65">[65]</span>
capo immediato il papa, ricevendo solo l’omaggio d’un
crocifisso del valore di diecimila scudi, ogni vent’anni;
la Sardegna rimaneva alla corona di Spagna, a Francia
la Savoja. Sogno come tant’altri, incorniciato di commissioni,
di diete, di eserciti; in Italia religione unica
la cattolica; intento comune la guerra colla Turchia<a class="tag" id="tag35" href="#note35">[35]</a>;
e fu mandato in fumo dalla morte d’Elisabetta d’Inghilterra,
poi da quella di esso Enrico, trafitto da un
assassino (1610 14 maggio). Questo colpo parve dovesse abbattere Carlo
Emanuele, nè lasciargli altro desiderio che di celarsi:
ma alla sua ambizione potevano mancare alimenti?
</p>

<p>
Come principe di Germania aveva intrigato per farsi
eleggere imperatore alla morte di Mattia; alla morte di
Enrico III aspirò al trono di Francia; ora cercò sposare
la vedova di Enrico IV per divenire arbitro di quel regno,
lusingato anche da predizioni astrologiche: ma essa il
ricusò; la Francia che, stimando il suo valore, disistimava
la sua fede, subodorò che trattava colla Spagna;
Venezia, a cui egli ricorse abbandonato d’ogni altro<a class="tag" id="tag36" href="#note36">[36]</a>,
<span class="pagenum" id="Page_66">[66]</span>
non gli badò; il papa l’esortava a metter giù quelle
esuberanze. E il duca, per quanto intollerante d’ogni
sommessione, dovette mandare il proprio figlio a presentare
scuse alla Spagna, la quale, istigata dal Fuentes,
cercò persino sbalzarlo per sostituirgli il figliuolo Vittorio
Amedeo, nato in Ispagna: si disse anche tentasse
avvelenarlo per mezzo del duca di Toscana, che pentitosene
mandò il contravveleno. Asserzioni solite de’ partiti.
Così cessò il pericolo d’una guerra che gl’italiani
aveano creduta imminente, e Carlo Emanuele fremendo
mirava dove volgere l’irrequieta sua ambizione.
</p>

<p>
I Medici, i cui padri aveano bottega quando i principi
di Savoja già portavano corona, ricordavano di
esser principi indipendenti quando Emanuele Filiberto
combatteva o governava la Fiandra a servigio di Spagna;
quindi emulazione continua fra le due Case, l’una
poderosa di armi, l’altra d’una civiltà raffinata. I Medici,
non potendo ottener il titolo di re d’Etruria, cercarono
quello di granduchi, e come tali pretesero il passo
sopra i duchi di Savoja. Questi allora a sollecitare qualche
titolo regio, e Carlo procurò far valere sull’isola di Cipro
le ragioni tramandategli da’ Lusignani: trentacinquemila
Cristiani di colà offrivansegli pronti a insorgere
contro i Turchi se appena vi comparissero sue navi;
ma i Turchi avvedutisene, molti uccisero e imprigionarono;
pure Carlo si titolò re di Cipro, per quanto glielo
contrastassero i Veneziani.
</p>

<p>
Non sapeva egli dimenticarsi che i suoi aveano perduta
Ginevra, onde ne tentò un’audacissima scalata (1602 12 xbre);
già ducento uomini v’erano penetrati, quando furono
scoperti ed uccisi. Impresa narrata a disteso dagli storici,
<span class="pagenum" id="Page_67">[67]</span>
cantata dai poeti<a class="tag" id="tag37" href="#note37">[37]</a>, memorata tuttora dalle canzoni
popolari e da annuo digiuno, come quella per cui
Ginevra sfuggì al pericolo d’esser cattolica e serva. Fu
<span class="pagenum" id="Page_68">[68]</span>
l’ultimo tentativo di conquiste transalpine; e i duchi,
risoluti d’ingrandire in Italia, vedevano l’importanza
d’aver un piede sul mare, onde Carlo Emanuele adocchiava
Genova.
</p>

<p>
Questa repubblica in dechino (t. <span class="smcap lowercase">IX</span>, p. 464) non sapeva
ancora persuadersi che il meglio d’un paese non viene
da ripetute innovazioni, sibbene dall’assodare le proprie
istituzioni. La libertà che aveale data Andrea Doria
era tutta d’aristocrati; essi soli reggeano lo Stato;
d’essi i dodici senatori, che eleggevano il doge, biennale
come loro; d’essi il collegio camerale di otto senatori
pel maneggio delle pubbliche entrate; d’essi i
ducento del minor consiglio; al gran consiglio entravano
tutti i patrizj, compiti i ventidue anni. Come chi possiede
ricchezze e non forza di difenderle, eccitava l’avidità,
e intanto s’indeboliva colle irremediabili discordie
tra i diversi ordini e tra le famiglie.
</p>

<p>
Dopo la congiura di Gianluigi Fiesco (1547), la legge del
Garibetto aveva posto limiti alla facoltà d’aggregare
plebei agli Alberghi, ma non sopito i rancori fra i nobili
antichi e i popolani. I primi, detti del <i>Portico di san
Luca</i>, erano legati fra sè pel prestito fatto a Spagna,
alla quale perciò aderivano; mentre i nuovi ammessi,
o del <i>Portico di san Pietro</i>, preferivano Francia, non
voleano restrizione all’aggregar famiglie nuove, e davano
mano ai rivoltosi di Corsica.
</p>

<p>
Genova in generale era ben disposta a Spagna, sì per
memoria di Carlo V che l’avea resa in libertà, e del
Doria e dello Spinola che capitanarono le armi di quella;
sì perchè quei re prendeano grossi prestiti da’ suoi negozianti,
pagandoli colle gabelle del Milanese e del
Napoletano, e ne adopravano le navi a trasportar truppe
in Italia: spagnuolo si parlava nelle case; spagnuolo
predicavasi al popolo. Ma Filippo II mentre blandiva i
Genovesi come opportuni ad assodare la sua dominazione
<span class="pagenum" id="Page_69">[69]</span>
sull’Italia, forse meditava l’acquisto della Liguria;
confortatone pure dal granduca di Toscana, che ne
sperava una parte. Don Giovanni, il famoso bastardo
d’Austria, comandando la flotta spagnuola nel Mediterraneo,
si lusingò impadronirsi della città (1571) e farsene un
dominio proprio; ma i nobili nuovi, apponendone la
colpa ai vecchi, arruffarono il popolo, che lo respinse
di città.
</p>

<p>
Gregorio XIII coll’imperatore intromessosi della pace,
fece riformar lo statuto e ripatriare gli sbanditi; e aboliti
i nomi dei Portici di San Pietro e San Luca, nobili
furon detti tutti coloro che partecipavano al governo,
i quali ripigliarono i cognomi particolari, invece dei
comuni degli Alberghi; e si posero un collegio di dodici
governatori e uno di otto procuratori, un maggior consiglio
di quattrocento e un minore di cento, scelti in
quello. Bartolomeo Coronato, che ne’ passati tumulti
aveva affettato la tirannia, e che allora vi aspirò
colle congiure, ne perdè la testa. Anche Giambattista
Vassallo di Portofino, amicatosi Maria de’ Medici regina
di Francia, col cognato Gregorio Leverotto medico
tornò per dar Genova ai Francesi: la trama fu sventata,
ma Genova prese grandi provvedimenti, attesochè v’era
complicata la Francia. Più tardi Gianpaolo Balbo, giovane
de’ nobili ascritti, ricco, ambizioso, pensò profittare
de’ mali umori contro i nobili vecchi. In quel tempo
Genova trattava con Spagna la compra di Pontremoli,
terra principale della Lunigiana con una giurisdizione
di settanta miglia intorno e settantasette villaggi, opportunissimo
adito al Milanese, alla Toscana, al Genovesato.
Se ne chiedeano ottantamila ducati, e Genova
per raccorli pensava vendere la nobiltà a famiglie
nuove. Il Balbo, saputone, cominciò a sollecitar l’invidia
popolare; il granduca di Toscana attraversò il negozio;
i Pontremolesi stessi allegarono che, come feudo imperiale,
<span class="pagenum" id="Page_70">[70]</span>
non poteano esser venduti senza assenso dell’imperatore.
Balbo considerò il fatto come suo trionfo, e
macchinò d’occupare Genova, e farsi signor della Liguria,
e della Corsica sotto la protezione di Francia; e la pratica
andò finchè, denunziato da un complice, a fatica
potè fuggire.
</p>

<p>
Sulla riviera, oltre un cinquanta terre rimaste feudi
imperiali immediati e detti le Langhe, casa Del Carretto
avea conservato il Finale, feudo anch’esso dell’Impero;
ma venendogliene continui contrasti con Genova, lo
vendette a Spagna. Questa da gran pezzo v’avea gola
come opportunissimo per trarne il sale e farvi approdar
le sue truppe, che pei monti verrebbero nell’Alessandrino
senza bisogno di chiedere il passaggio a Genova,
e incorporò il Finale al ducato di Milano (1590). Se ne dolse
Genova, che infine lo ricomprò dall’imperatore per sei
milioni di lire genovine.
</p>

<p>
Ma col crescere i piccoli suoi feudi ella preparavasi
inciampi. Scipione Del Carretto avea venduto al duca di
Savoja il marchesato di Zaccarello, feudo di pochissima
rendita in paese montuoso e sterile, ma che dava i passi
dall’Appennino nella pianura d’Albenga, e perciò a turbare
la dominazione ligure. Però l’imperatore abrogò
quella vendita, e come d’omicida il confiscò e mise all’asta,
e Genova comprollo per censessantamila talleri.
</p>

<p>
Carlo Emanuele indispettito, se ne incalorì alle ambizioni,
e chiese ajuti alla Francia (1624), sempre disposta ai
nemici dell’Austria; e con quel connestabile Lesdiguières,
di cui erasi mostrato nimicissimo, fece trama di
conquistare e spartire il Milanese, il Monferrato, la Corsica,
oltre il Genovesato, del quale la città e la riviera
di Levante resterebbero a Francia come valico al Milanese
e alla Toscana, a Savoja quella di Ponente. Gli
armamenti tradiscono la segreta conclusione, e Italia
esclama contro quest’ambizioso che la trabalza in nuove
<span class="pagenum" id="Page_71">[71]</span>
guerre, e le trae addosso i Protestanti. Genova nell’istante
pericolo ricorre al governator di Milano, si
munisce alla meglio; e sì formidabile pareva l’attacco,
che si pensò abbandonare la Riviera, restringendosi a
difendere la capitale: ma altri persuasero a sostenere
Savona e Gavi, e i ricchi genovesi non le mancarono
nel bisogno, giacchè il principe Doria offrì quattrocento
archibugieri, ducento Gian Francesco Serra, cento Pier
Maria Gentile, e così altri, armati e mantenuti. Irruppero
di fatto Savojardi e Francesi, ma non osavano
affrontare una città, sempre risoluta nel tutelare l’indipendenza:
intanto giunsero oro e galee di Spagna e di
Napoli, soldati di Lombardia, il cui governatore obbligò
Carlo Emanuele a sloggiare, in Acqui gli tolse i viveri,
le munizioni, e fin gli argenti e le livree predisposti
pel trionfo. Francia, che gli avea promesso soldati e
navi, senza darne parte a lui o a Venezia o al papa,
conchiuse con Spagna la pace di Monson<a class="tag" id="tag38" href="#note38">[38]</a> (1626). Il duca
<span class="pagenum" id="Page_72">[72]</span>
non potè che sbuffare, e cercar di nuocere alla Francia
raccomodandosi colla Spagna; e mentre l’abate Alessandro
Scaglia, astuto suo ministro, intrigava contro
del ministro Richelieu, egli ridestava in Genova le fazioni
de’ nobili antichi e de’ nuovi. Queste ne’ circoli
facevano opposizione a ogni atto del consiglio, contrasto
ad ogni sentenza de’ tribunali; «sicchè non rare volte
il senato (dice il Della Torre) nel deliberare ebbe maggior
riguardo a quello che ne avrebbe sentito e detto
la piazza dei Banchi, che a quello che buona ragion
di governo ne richiedesse; e timoroso il senatore di
non spegnere l’aura favorevole che lo condusse a quella
<span class="pagenum" id="Page_73">[73]</span>
dignità, perdeva la libertà di dire, e tardava la risoluzione
del deliberare».
</p>

<p>
Uno de’ più schiamazzanti in que’ circoli era Giulio
Cesare Vachero, superba natura, arricchito coi traffici
e coi dadi, contaminato di sangue e di stupri, e insofferente
di star sottoposto a quelli cui credea superare
per meriti. Com’è stile de’ pari suoi, gridando patria e
libertà, batteva particolarmente il senato, perchè coll’eleggere
celibatarj o vecchi o poveri eludesse quel
provvedimento del 1575, di ammettere ogn’anno fra i
nobili dieci plebei.
</p>

<p>
Carlo Emanuele lo trovò opportuno a guastar Genova,
<span class="pagenum" id="Page_74">[74]</span>
e non rifuggendo dal tramare con ribaldaglia,
lo istigò per mezzo d’un Gianantonio Ansaldi, arnese
della stessa risma, caro ai giovani perchè urlava contro
la nobiltà. Essi dunque, istrutti sul Machiavelli, fidando
nel duca che prometteva soldati e mandava pistole,
tramarono d’assalire coi Polceveraschi il senato, trucidare
i cittadini del libro d’oro, restituire al popolo la
libertà, i magistrati, gli onori, erger doge il Vachero,
e riformare la costituzione. Ma scoperti (1628), il Vachero fu
preso, e feroce sin all’estremo finì sulle forche; il duca,
che avea gittato la maschera, e fin minacciato rappresaglia,
dovette restarsi colla voglia e colla vergogna.
Genova poi, per mediazione del re di Spagna,
pagò al duca censessantamila scudi d’oro, e ritenne
l’ambito Zaccarello, assicurando l’impunità ai congiurati
ch’erano rifuggiti a Torino: e ogni anno al San
Bernardo festeggiava la sua liberazione dall’avido vicino<a class="tag" id="tag39" href="#note39">[39]</a>.
</p>

<p>
La lunga guerra avea mostrato a Genova la necessità
<span class="pagenum" id="Page_75">[75]</span>
di munirsi; laonde s’aggiunse un quarto ricinto di mura,
che per otto miglia dalla Lanterna alla valle del Bisagno,
serpeggia su per le creste dei monti; immensa difficoltà,
ma il nome del duca di Savoja bastava ad eccitare
coll’ira la perseveranza: diecimila operaj vi davan
opera, sospesa ogni altra costruzione (1631), e spendendovi
dieci milioni, s’ebbe una delle opere più vantate in tutta
Europa. Ne fu architetto frà Vincenzo Maculano piacentino,
già inquisitore poi cardinale e quasi papa; e che
fu pure a munir Malta. Genova procurò domare i corsari,
e come portava le reliquie del Battista sul lido
onde frenare le tempeste, così sudava a tenersi in pace
colle potenze che soffiavano nelle interne fazioni, e a
conservarsi neutra fra le pretensioni e le guerre di
Francia, Spagna, Impero.
</p>

<p>
Quando i titoli valeano tanto, Genova pensò acclamare
la propria indipendenza coll’attribuirsi titolo regio a
cagione della Corsica, e investendone la Madonna. Nella
cerimonia il doge consegnò lo scettro e la corona all’arcivescovo,
che l’accettava per la Madonna; se ne
rogò istromento; e levata alla moneta l’antica leggenda
di re Corrado II, vi si pose Maria col motto Et rege
eos. Il doge dovea vestir porpora, manto reale, corona;
a’ senatori e governatori di Corsica, agli ambasciadori
e generali di galee il titolo d’eccellenza; il
palazzo della Signoria s’intitolasse reale. De’ suoi cittadini
non pigliava tanta gelosia come Venezia; lasciava
acquistassero ricchezze e Stati da principi forestieri,
titoli, comandi di mare e di terra, senza per ciò escluderli
dal supremo Consiglio. Però nel 1607 fu ordinata
una legge simile all’ostracismo di Atene e al discolato
di Lucca; cioè che a certi tempi s’accogliesse il consiglio
minore, e ciascun membro di questo notasse i nomi di
chi credeva pericoloso alla patria; e se alcuno si trovasse
in quattro schede, era relegato per due anni.
<span class="pagenum" id="Page_76">[76]</span>
Iniquità che impediva gli atti vigorosi, non le vere
malvagità degli ambiziosi.
</p>

<p>
Il banco di San Giorgio continuava ad essere un modello
d’ordine e di buona economia, in mezzo allo
scompiglio cittadino. Nel 1627 il re di Spagna dava
da otto a dieci milioni a’ privati, assicurati sopra il
galeone che arriverebbe dall’India. Or questo non arrivò,
ond’egli diede solo cedole, che negoziate perdevano
assai: indi pose un nuovo ritardo ai pagamenti,
poi li fece in moneta erosa che scapitava. Ne restò
scossa la fiducia, e molti ruppero il banco; eppure il
conte duca domandava nuovi prestiti, a titolo dell’antica
benemerenza.
</p>

<p>
Forse prima d’ogni altra nazione, Genova mostrò
conoscere la vera natura della moneta, quando stabilì
che i debiti si pagassero in moneta corrente, però coll’aumento
da calcolarsi in ragione di quanto era cresciuto
il valore dello scudo effettivo dal giorno in cui
il debito fu contratto.
</p>

<p>
Temperò l’inquisizione religiosa, ma rigorosissima
giustizia esercitava. Nella capitale e in ogni paese del
distretto stava nella chiesa principale una cassetta, ove
ciascuno poteva gettare un’accusa, col solo obbligo di
annunziare i testimonj del fatto. Ogni settimana la aprivano
i magnifici procuratori, e procedeano contro i
denunziati. Fierissime pene erano stabilite contro i
bestemmiatori, fin alla galera. Pena la testa a chi non
denunziasse i delitti di maestà, ne avesse anche il più
tenue indizio. De’ rei abbattevansi le case, e vi si ergeva
una colonna infamante. Morte per l’adulterio, pel parto
suppositizio, per la bigamia, per chi manda cartello di
sfida; morte pel veneficio; per le pozioni amatorie
la frusta, il marchio in fronte, ovvero il taglio dell’orecchio
o del naso e il bando perpetuo; per le stregherie,
morte, e i consapevoli puniti ad arbitrio del magistrato.
</p>

<div class="chapter">
<p>
<span class="pagenum" id="Page_77">[77]</span>
</p>

<h2 id="cap151">CAPITOLO CLI.
<span class="smaller">Governo spagnuolo in Lombardia e nelle Due Sicilie.</span></h2>
</div>

<p>
I paesi sottomessi alla Spagna, destituiti di attività
nazionale, non possono narrarci che indecorosi patimenti
sotto un governo militare, intento a mietere non
a seminare, tenerli in dovere con guarnigioni e fortezze,
obbligarli a dar uomini e denari, non a misura del ben
loro, ma pel vantaggio e la forza generale della monarchia.
</p>

<p>
Stava inconcusso che il re dovesse governare giusto e
paterno, ma con nessun altro limite se non i tradizionali
privilegi d’alcuni ordini e d’alcuni corpi. Filippo II
avea creato presso di sè un supremo consiglio d’Italia (1562),
nel quale, co’ reggenti spagnuoli, sedevano due ministri
napoletani, uno milanese, uno siciliano; ma in tanta
lontananza conoscevano e potevano pochissimo, mentre
l’autorità sovrana era trasmessa ai governatori e ai
vicerè, che dirigeano insieme l’amministrazione e la
guerra, illimitati a un bel circa come i bascià odierni,
potendo levar soldati, disporre degl’impieghi, pubblicare
prammatiche, ingerirsi nella giustizia civile e criminale,
far grazia, corrispondere direttamente e per
ambasciadori colle potenze estere. Avendo la mira non
al bene dello Stato, ma a segnalarsi, occupavansi spesso
in mosse d’armi, più spesso in contese di giurisdizione
cogli Stati vicini, colle autorità del paese, cogli arcivescovi,
i quali dopo il concilio di Trento aveano ravvivate
le ecclesiastiche pretensioni<a class="tag" id="tag40" href="#note40">[40]</a>; teneano politica talvolta
differente da quella della Corte; ed avendo il re cassatane
<span class="pagenum" id="Page_78">[78]</span>
la decisione, un governatore non vi diè retta
esclamando, — Il re comanda a Madrid, io a Milano».
Quasi sempre spagnuoli, e per lo più soldati, arrivavano
in paese di costumanze e di pratiche sconosciute;
e vi trovavano tal complicazione di leggi, di gride, di
privilegi, che lunghi anni e seria volontà si sarebbero
voluti a soltanto informarsene; eppure ne’ cencinquanta
anni della dominazione spagnuola in Lombardia si mutarono
trentasei governatori. Arrivando, mettevano
fuori una grida generale che confermava quelle degli
antecessori o le modificava, alla rinfusa comprendendovi
provvedimenti religiosi, economici, giudiziarj, sanitarj,
d’annona e di moneta; di tempo in tempo ne pubblicavano
poi altre sopra oggetti particolarissimi, sprovveduti
d’ogni vista comprensiva. Duole il riflettere che
erano stese da nostri; sicchè quella tradizione di abusi
era imputabile ancor meno allo straniero che ai paesani.
</p>

<p>
Il segretario di Stato Arosteghi diceva: — In tempo
di guerra io vorrei essere piuttosto governator di Milano
che re di Spagna, perchè questo governa colle
consulte e i consigli, mentre la condotta della guerra
dipende dall’assoluto arbitrio del governatore»<a class="tag" id="tag41" href="#note41">[41]</a>.
L’interesse portava dunque a perpetuarle; e tanto
meglio vi riuscivano, in quanto soltanto per esse la
Spagna poteva soddisfare al suo farnetico di mostrarsi
la prima nazione del mondo.
</p>

<p>
Il Milanese, «corpo grosso mezzo scorticato, carco
di vespe»<a class="tag" id="tag42" href="#note42">[42]</a>, comprendeva l’antico ducato, il principato
di Pavia, i contadi di Cremona, Alessandria, Tortona,
Como, Novara, Vigevano, Lodi, Bobbio, con un
milione seicentomila abitanti, toccando agli Svizzeri, ai
Genovesi, ai Veneziani. Don Ferrante Gonzaga, italiano
<span class="pagenum" id="Page_79">[79]</span>
de’ più spagnolizzati e dispotici, fu detto nuovo fondatore
di Milano perchè, postovi governatore da Carlo V (1547),
ne migliorò le vie, e circondò anche i sobborghi d’una
mura di otto miglia, quasi potesse difendersi una sì
gran città in piano, e tanto lautamente guadagnaronvi
gl’intraprenditori, che in riconoscenza fabbricarono a
lui una suntuosa villa.
</p>

<p>
Per dire alcun che d’altri governatori, e serbandoci
a parlare più a lungo del Fuentes, il Carassena mostrò
quanto prendesse a cuore il pubblico bene col vietare
che le donne pubbliche andassero in carrozza: il Fuensaldagne
col proibire di ballar dopo mezzanotte, nè che
gli uomini si mascherassero da donna o viceversa:
meglio il conte di Ligne interdisse il lotto che allora
andavasi propagando, «poichè oltre l’incentivo che
porge a molti poveri e vogliosi di migliorar fortuna,
con la speranza del guadagno, di consumar quanto tengono
per far denari d’arrischiare alla sorte d’esso
giuoco, è cagione che diversi ciecamente cadino in
sortilegi ed osservazioni superstiziose de’ sogni, che
illaqueano le coscienze con grave e scandalosa offesa
di Dio»<a class="tag" id="tag43" href="#note43">[43]</a>.
</p>

<p>
Il duca d’Ossuna (1670), diverso e non men funesto di quel
che vedremo figurare a Napoli, entrò con pompa memorabile
anche per quel secolo sfarzoso. Aprivano la
processione compagnie di cavalieri, la corazza sul petto,
la celata al capo, la pistola in mano: poi cento ronzini,
<span class="pagenum" id="Page_80">[80]</span>
coperti di panno scarlatto e trine d’oro, portavano gli
arredi della famiglia, e ciascuno, per briglie di seta e
d’oro, veniva guidato da un palafreniere in divisa di
scarlatto e d’oro, e pennacchio al cappello: egualmente
bardati erano i destrieri del duca, cui seguivano i carabinieri
in bell’arnese, ed in più bello i gentiluomini
milanesi, fiancheggiati da molti palafrenieri. Comparivano
poi tre carrozze del duca, col carro e le ruote
intagliati squisitamente, il legno tutto dorato, e grossi
chiodi d’oro nella prima, dov’erano la moglie e le figlie,
d’argento nelle altre: dentro non si vedeva che oro. Il
duca cavalcava tra la prima carrozza ed una fila di
guardie svizzere, seguito da lancieri ed altri soldati.
</p>

<p>
Per bastare a tal lusso e a quello che sfoggiò nella
Corte, rubava, vendeva le cariche, ed allorchè partì,
lasciò all’erario grossi debiti, mentr’egli per regali ammassò
ben cinquecentomila oncie d’argento. Il conte
Trotti per essere eletto generale gli diede ottantamila
scudi di Genova. Avendo un servo di esso duca percosso
un cagnuolo della principessa Trivulzio, i costei servi
uccisero l’offensore: il duca mandò il capitano di giustizia
ad arrestare i delinquenti; ma la padrona, che era
spagnuola, spedisce a Madrid a querelarsi della violata
immunità di sua casa; viene rescritto che i prigionieri
vi sieno ricondotti, e il capitano vada a chiedere scusa
d’aver osato in una casa nobile arrestare omicidi. Delle
frequenti pasquinate che gli si lanciavano non potendo
il governatore altrimenti scoprir l’autore, ricorse ad
un negromante; che divisati i suoi pentacoli, chiamò
colpevole di ciò un tal frate; un frate per buona sorte;
talchè, non potendo essere punito dal fôro secolare, fu
soltanto esigliato.
</p>

<p>
Dibattendosi la clamorosa controversia teologica sull’immacolata
concezione di Maria, il duca d’Ossuna
invita i decurioni comaschi a celebrarla con solenne
<span class="pagenum" id="Page_81">[81]</span>
messa, dove giurassero credere a quel mistero (1672), ed
essere pronti a sostenerlo d’ogni lor forza. Che che
dovesse parere di questo modo di risolvere dispute
inestricabili, vennero essi fra gran concorso nel loro
duomo; ma ecco i canonici mettono in campo i loro
privilegi, e ricusano dar i cuscini da inginocchiarsi ai
devoti padri della patria, nè il celebrante vuole scendere
dal <i>Sancta Sanctorum</i> per ricevere il giuramento,
onde una lite nuova nasce dal voler sopire la vecchia;
l’Ossuna sgrida gli uni, sgrida gli altri; chiama a Milano
i più stretti parenti de’ canonici e li tiene prigioni: argomento
risolutivo de’ più consueti.
</p>

<p>
Avendo egli tenuto una volta circolo e ragunata la
principale nobiltà, parve strano e scandoloso; talmente
era consueto il restar isolati. Ma il governatore Vaudemont,
testa francese, introdusse di raccorne spesso a
Corte; e i giardini della Bellingera, poco fuori di Porta
Renza, videro le scene di quelli d’Armida. Allora le
donne cominciarono ad essere riammesse ai circoli:
ma poichè si era voluto ripararne i costumi colla guardia
gelosa, anzichè coll’educazione e colla virtù, ben presto
dalla selvatichezza si fece tragitto al libertinaggio; alla
gelosia che rendea feroci i nobili, fu sostituito il cicisbeismo
che li rese ridicoli.
</p>

<p>
Luigi XII, conquistato il Milanese, v’aveva istituito
un senato, a similitudine del parlamento di Parigi, composto
d’un presidente, quattordici giureconsulti, sette
segretarj, tolti uno da ciascuna provincia. Tribunale
supremo e custode della legge, avea diritto d’interinare
le costituzioni e le grazie del principe, esaminando se
nulla contenessero di repugnante alla giustizia e alle
consuetudini; e fin tre volte potea respingerle, dopo
di che sorpassavasi all’opposizione, e vi si dava vigore.
Era dunque una rappresentanza nazionale, ma la componeano
legisti che, avendo propugnato la supremazia
<span class="pagenum" id="Page_82">[82]</span>
assoluta della Corona onde abbattere il feudalismo, or
non sapeano che obbedire; mascheravano il despotismo
sotto la vanità delle loro forme, subordinavano la libertà
alle proprie pretensioni; e invece d’impacciarsi ad impugnarne
il diritto, delle loro rimostranze la corona
non tenea conto. Gli antichi statuti della repubblica e
dei duchi erano stati raccolti da Lodovico Sforza, compiuti
da Carlo V che li pubblicò col nome di <i>Nuove
costituzioni</i>, modificati al novello ordine di cose; ma
il senato poteva togliere e dare qualunque disposizione
anche contro di quelli: esorbitante autorità,
che colla supremazia sulla giustizia dava al presidente
del senato un’importanza smisurata e una via
ad ingenti guadagni. Restavano dunque incerti i principj
del governo quanto i diritti e gli interessi dei
privati; e tutto procedea per abusi, che spesso correggevansi
un l’altro.
</p>

<p>
Milano era amministrata da un consiglio de’ primarj
nobili, indipendente dal re, col quale trattava per via
d’ambasciadori; il vicario di provvisione esercitava
anche qualche parte di giurisdizione, di polizia, e fin
di legislazione, la qual facoltà era molto sbricciolata.
Formavansi così due governi paralleli; e il comunale
sarebbe bastato a reprimere gli arbitrj del regio, se,
dopo ristretta tutta la vita comune negli affari municipali,
i suoi membri vi avessero spiegato coraggio e
cercata importanza, anzichè ambire distinzioni, cariche,
e quel lustro che vien dalla vicinanza al trono.
</p>

<p>
Pur le tradizioni d’autorità, di bontà e beneficenza
signorile, di docilità e riverenza popolare avrebbero
potuto conservare in fiore il paese, se non lo avesse
disanguato il fisco, con gravezze sempre crescenti, in
vista della cassa militare non del ben pubblico, e che,
poste con insensatezza pari alla cupidità, essiccavano le
fonti della prosperità pubblica, punivano l’industria,
<span class="pagenum" id="Page_83">[83]</span>
scoraggiavano l’agricoltura, e si può dire fossero causa
di tutti gli errori, e le miserie d’allora.
</p>

<p>
Secondo le costituzioni di Carlo V, per nessun titolo
doveano alienarsi regalie ed effetti camerali; e al contrario,
già sotto di lui le varie entrate si appaltavano
o vendevano, poi si mettea mano sui frutti assegnatine
ai compratori; indi creavasene a bella posta di nuove,
per venderle; vendevasi l’esazione dei donativi futuri,
giacchè i donativi erano la forma consueta delle imposizioni
straordinarie. Ogni minimo bracciante sopportava
la taglia fin di venti scudi; su ogni consumo, su
ogni produzione pesavano balzelli esorbitanti. Dal 1620
al 30 s’inventarono dieci dazj nuovi; e «non v’ha casa
nè cosa che sia libera da qualche carico; non v’è cosa
sì minima e vile, appartenente al vitto, vestito ed abitazione,
che sia libera da gravezze ed imposte.»<a class="tag" id="tag44" href="#note44">[44]</a>; dal
1610 al 50 lo Stato pagò più di ducensessanta milioni
di scudi d’oro, cioè da milleducento milioni di franchi;
infine le taglie sorpassavano il ricavo de’ beni, e Milano,
che incassava per un milione e mezzo di lire, dovea
pagarne due milioni e centomila, sicchè ridusse gl’interessi
al due per cento e pagava in cedole.
</p>

<p>
I Comuni che prima erano liberi, cioè regj, venivano
per prezzo infeudati a qualche signore, poi s’inducevano
a comprare il riscatto, ma ben presto infeudavansi di
nuovo. Si riteneano le paghe delle milizie e de’ magistrati,
che erano costretti rifarsi sul vulgo o sui postulanti;
obbligavansi i negozianti ad imprestiti; i decurioni
doveano rispondere per debiti de’ Comuni; si gravavano
le persone e i beni de’ forestieri, si espilavano le banche
pubbliche, fatte con depositi privati<a class="tag" id="tag45" href="#note45">[45]</a>. Alfine i debiti
<span class="pagenum" id="Page_84">[84]</span>
si accumularono a segno, che nel 1671 si dichiarò il
pubblico fallimento. Smunto il capitale riproduttivo, le
manifatture si smisero, la campagna restò incolta, i Comuni
affogati nei debiti, ogni momento lamentanze al
lontano monarca, che non le ascoltava. I molti ozianti
e i privilegiati doveano vivere sulle fatiche de’ pochi
operosi; quindi parziali scarsezze di grani, che la difficoltà
di comunicazioni trasformava in carestie: i ricchi
non aveano di che dotar le figlie e adempiere ai legati
pii; atterravano le case per non doverne le taglie, o le
lasciavano vendere all’asta dai creditori.
</p>

<p>
Non crediate che il denaro passasse in Ispagna: che
bisogno ne aveva essa, cui l’America tributava ogn’anno
diciotto milioni d’oro? Bensì sperdeasi nell’ingordigia
degli appaltatori delle pubbliche gravezze, i quali con
inesorabilità smungeano il povero, e accumulavano ingenti
fortune collo spropriare i debitori del fisco;
governatori e magistrati non voleano aver gettata indarno
la bella occasione d’arricchirsi onde si diceva che
i ministri regj in Sicilia rosicchiavano, a Napoli mangiavano,
a Milano divoravano; inoltre occorrevano
ingenti somme ad alimentar le guerre in Italia, compiacenza
de’ governatori e grandigia della Spagna.
</p>

<p>
Quell’arbitrio legale che storna la ragione e ammusola
il senso comune davanti all’interesse del Governo
o d’alcuni privati, volendo di tutto impacciarsi, col
titolo di protezione estinse quella libertà che è vita del
commercio; aggravava le tasse sulle materie prime,
proibiva l’asportazione non solo del grano, ma fin della
seta e del panno; or vietava le pecore, perchè non
incarisse il fieno con danno del servizio di sua maestà;
or di mercatare coi Francesi perchè cattivi cristiani;
infinite prammatiche legavano ciascun’arte in maestranze,
ciascuna maestranza a mille minute prescrizioni
ed ordini e divieti; il tessitore non unisse il cotone
<span class="pagenum" id="Page_85">[85]</span>
colla lana; il mercante di panno non tenesse anche stoffe
di filo; e poi bollare, registrare, sindacare; e tutto con
comminatoria di sferza, corda, prigione, delle pene insomma
che i ladri cansavano. Nel 1588 si proibì di portare
le sete fuor di Stato, sperando si convertirebbero
in stoffe nel paese; e invece ne restò scoraggiata la
coltura. Un grave dazio sull’indaco mandò in rovina i
tintori. Una grida del 1655, che pute dell’odierno socialismo,
obbligava i negozianti a dar lavoro agli operaj,
pena tre tratti di corda e ducento scudi d’oro.
</p>

<p>
In ragione dell’importanza e delle paure popolari,
moltiplicavansi i provvedimenti intorno alle granaglie e
agli altri viveri. Invece di moltiplicare i venditori e
scemar le distanze, se ne voleano pochi e collocati in
certi luoghi: i mugnaj non ardiscano di scaricare i muli
nelle strade, nè sedere sui sacchi; facciano bollare
ciascun mulo; non ritengano in casa crivello o buratto:
gli osti non comprino vino se non quindici miglia lungi
da Milano; nè se ne porti fuor di Stato senza consenso
del governatore; nè si venda sui canti delle vie, ma
solo in piazza del Duomo e in Broletto; e i facchini e
<i>brentadori</i> non osino, durante i contratti, «nè accennare,
nè far gesti, nè ricever denaro per onoranza o
malosso, nè avvicinarsi alle bonze per dodici braccia».
Non si possa tener pesci nè polli sul ghiaccio, perchè,
«sebben paja che si conservino, ad ogni modo perdono
della bontà loro». Obbligati i proprietarj a notificare
il ricolto (stando a quelle notificazioni, non sarebbesi
mai mietuto tanto da vivere sei mesi): proibito il farne
prezzo sinchè non fosse segato e battuto: ci andava la
vita a portarne fuor di Stato: empire ogn’anno con
puerile previdenza i granaj a spese pubbliche: il frumento,
comparso una volta sul mercato, non potesse
più partirne se non venduto, il che obbligava a finte
vendite: i fornaj non negoziassero di grano; andassero
<span class="pagenum" id="Page_86">[86]</span>
almeno dodici miglia di là da Milano a provvederne,
nè più di quindici moggia per volta: i conduttori delle
biade non andassero più di sei insieme: mille scudi di
pena al fornajo che vendesse pane ad un possidente: — regolamenti
tutti che, crescendo le angherie intisichivano
il traffico. Ai quali se aggiungete gli abusi del
vendere a grosso mercato la licenza di cuocer pane e
quella di farlo calante un’oncia dal giusto peso; del
volere i governatori o i comandanti di certe piazze esser
soli a commerciar di frumenti, vi farà maraviglia che
le carestie non fossero perpetue.
</p>

<p>
La moltiplicità e improvvidezza rendeva tali prammatiche
inosservate, poichè l’uomo vessato ricorre a
sotterfugi, a finzioni dove la lealtà non vale, a guadagni
illeciti ove gli onesti sono turbati; e come sempre,
gl’insensati ordini generavano l’immoralità e il delitto.
Che più? lo comandavano; e per reprimere il contrabbando,
che è l’inevitabile correzione alle assurde leggi
di finanza, il governatore prometteva di poter liberare
un bandito per qualsivoglia causa, ancora capitale, a chi
prendesse e consegnasse un contrabbandiere o lo ammazzasse
in flagrante, «cioè trovandolo a condurre
grani fuori dello Stato, mentre non sia meno di stara
quattro». Se non che la legge stessa ci assicura pomposamente,
che non erano osservati questi ordini; che
«nè pene nè provvisioni servono a frenare lo sfroso;
che i commissarj se l’intendono coi contrabbandieri».
</p>

<p>
Conseguenza fu il deperire la popolazione, le manifatture,
il commercio d’economia, l’agricoltura per
mancanza di scorte e di capitali. La sola piazza di Milano
nel 1580 facea contratti per trenta milioni; la filatura
dell’oro e dell’argento vi dava un utile di ottocentomila
lire; di tre milioni le stoffe di seta, di ottantamila
l’argenteria. Ma dal 1616 al 24 in Milano mancarono
ventiquattromila operaj; le sessanta fabbriche di panno
<span class="pagenum" id="Page_87">[87]</span>
furon ridotte a quindici. Mentre nel 1611 a Cremona
trecencinquanta mercanti pagarono di tassa lire duemila
quattrocencinquantuna, nel 48 erano ridotti a quarantaquattro,
non in grado di darne seicentosessantuna; e la
sua popolazione, di quarantaseimila teste ch’erano nel
1584, nel 1669 giungeva solo a tredicimila: le ventimila
di Casalmaggiore a seimila e cento: trentamila
pertiche di terreno lasciato alle inondazioni del Po;
forse più a quelle dell’Oglio, del Serio, dell’Adda. E
tutte le città potrebbero offrirci quadro somiglievole;
sicchè nel 1668 il senato rimostrava al trono come fosse
«interrotta la coltura de’ campi; gli abitanti, senza
speme di meglio, profughi agli stranieri; la mercatura
snervata dalle ingenti gabelle; Pavia, Alessandria, Tortona,
Vigevano fatte un tristissimo deserto, vaste ruine
d’edifizj; e il pane, fin il pane mancare ai contadini».
V’accorgete che quel governo lasciava almeno la libertà
del lamentarsi, e di fatto si stamparono moltissimi e
consulti e ragguagli e grossi volumi a rivelar piaghe,
alle quali non si pensava poi a rimediare o non si
sapeva come.
</p>

<p>
Quando, il 30 marzo 1631, Filippo IV chiese come
tornar in fiore lo Stato, i nostri risposero ch’era d’uopo:
1º dar dall’erario le paghe ai soldati; 2º ridurre l’interesse
dei debiti pubblici; 3º togliere ai creditori de’
pubblici l’azion solidale per la quale potevano sequestrare
i beni d’un qualunque individuo della comunità
debitrice; 4º far concorrere ai pesi gli ecclesiastici;
5º adequare i carichi sproporzionati. Anche questi erano
provvedimenti, e gli Spagnuoli s’accontentarono di sentirli:
ma voi vedete che accennavano ai soli danni immediati:
delle buone leggi, del togliere i vincoli e gli
arbitrj, dell’assicurare le proprietà, del render pubbliche
le tariffe, neppur una parola.
</p>

<p>
La legge mancava de’ suoi primarj elementi, uniformità
<span class="pagenum" id="Page_88">[88]</span>
e sicurezza d’applicazione, essendone eccettuati
ora i militari, ora i preti, ora i nobili, ora i membri
d’alcune corporazioni, ora gl’impiegati di Corte; ad
alcuni pesi rimanevano sottoposti i contadini, non i cittadini,
ad alcuni il forestiero non il naturale, ad alcuni
l’abitatore soltanto del tal paese; v’avea luoghi dove
l’ammogliato pagava diverso dal nubile o dal vedovo, il
massajo dal capocasa e dai famigli; l’imposta si misurava
ove dal sale, ove dai cavalli d’alloggio; talvolta i
vivi doveano contribuire pei morti, i presenti pei fuggiti.
Prestabilito che siano allo Stato più utili gli abitanti
delle città che non i campagnuoli moltissimi favori
serbavansi a quelli, metà del grano raccolto dovea portarsi
in città, e quello presentatovi una volta sul mercato
non si potea più ritirare. I gran signori pretendevano
immune la propria casa e il contorno di essa, e
fin i luoghi e le botteghe dove esponessero il proprio
stemma; lo pretendevano tanto più gli ecclesiastici; e
non solo le persone e le case loro e le chiese coi sagrati,
ma volean salvo dalla giustizia secolare e dalla finanza
fin chi andasse a braccio con loro; anzi Federico Borromeo
avea proposto di sottomettere al fôro ecclesiastico
tutti i membri delle confraternite, il che avrebbe
sottratta al braccio secolare l’intera popolazione.
</p>

<p>
Al tempo dell’arcivescovo Litta, un sicario presso San
Giorgio in Palazzo uccise il cavaliero Uberto dell’Otta;
e preso, non potè dire da chi fosse incaricato de! colpo,
perchè il commitente che l’avea menato dal Bergamasco,
eragli ignoto ed era fuggito. Si sospettò d’un Landriani,
allora in lite col dell’Otta, il quale inseguito fuggì in
chiesa di San Nazzaro: ma per ordine del governatore
fu strappato di là, anzi dall’altare. Allora il Litta a lamentare
la violata immunità; non ascoltato, minacciò
interdetti, e fece intimare un primo monitorio, poi un
secondo senza effetto; il terzo fu stracciato dagli alabardieri,
<span class="pagenum" id="Page_89">[89]</span>
e ferito il prete che lo portava. S’invelenisce
dunque la cosa: il governatore Ponce de Leon minaccia
far appiccare il Landriani alla porta dell’arcivescovo
s’egli fulmina la scomunica: infine il presidente Arese
si mette di mezzo, mitiga di qua, di là; ma a poco riusciva,
quand’ecco alla corte del governatore si presenta
una gran dama in un tiro a sei, e al governatore dichiara
aver ella stessa fatto uccidere il cavaliere per
un insulto avutone, e si ritira; sicchè il Landriani fu
rilasciato.
</p>

<p>
La nobiltà, adottato il fasto spagnolesco, credette avvilimento
l’occuparsi dei traffici, onde ne ritirò i capitali
per investirli in beni sodi, incatenava le sostanze in
maggioraschi e fedecommessi, e circondata di superbia
e di privilegi, o eludeva con questi la giustizia, o l’affrontava
a viso aperto. Tolta la vita comune, meriterebbe
studio la storia delle famiglie, che, a differenza
d’oggi, erano ancora qualche cosa nello Stato. L’autorità
attribuita dalla costituzione comunale, gli estesissimi
poteri del senato, l’arbitrario riparto delle gravezze,
davan modo ad alcune d’arricchire; le quali poi prendendo
appalti, facendo prestiti, comprando regalìe, venivano
a impinguare smisuratamente. Le leggi sulle
primogeniture e i fidecommessi impedivano lo spezzarsi
di tali fortune: la vanità di dar lustro alla famiglia induceva
i collaterali a cumular le fortune sopra un figlio
solo. Così i nobili vennero a formare una specie di
dominio sul popolo, il quale consideravasi suddito ad
essi piuttosto che al re; ed avrebbero potuto facilmente
mutar lo stato, se di quella condizione non avessero
tratto tanto profitto, da non desiderare di cangiarla.
</p>

<p>
L’uso non permettendo d’impiegare gl’ingenti capitali
nel commercio, doveansi erogar in lusso e fabbriche
e splendori principeschi; orpello sulla loro nullità.
Tutti voleano abitar riccamente, villeggiare suntuosamente,
<span class="pagenum" id="Page_90">[90]</span>
arricchire la propria parrocchiale e le cappelle
avite o i sepolcri; e profondeano in beneficenze, per le
quali rimangono benedetti fin ad oggi. Molti dei letterati,
moltissimi de’ prelati erano di famiglie principali;
i più studiavano di legge per patrocinare gratuitamente
e farsi scala alle magistrature; altri attendevano alla medicina,
il cui esercizio fu dimostrato con lunghi e serj
trattati non degradare dalla nobiltà. Compravano dall’erario
paesi e terre, sulle quali poi erano quasi sovrani,
salvo soltanto la superiore giustizia del senato<a class="tag" id="tag46" href="#note46">[46]</a>. Ciascuna
famiglia conservava alcune distinzioni sue proprie,
tradizionalmente arrivate dal tempo che lo Stato era un
aggregato di famiglie: per esempio, a Milano i Confalonieri
addestravano l’arcivescovo quando entrasse, e
gli portavano il baldacchino; ai Litta incombeva in
quell’occasione fare spazzar le strade; de’ Serbelloni
dovea uno aver parte a tutte le ambascerie, e andar
incontro al governatore fino a Genova, portavano lo
<span class="pagenum" id="Page_91">[91]</span>
stemma della città, e davano doppio voto nel Consiglio
de’ sessanta; i Pusterla possedeano trentacinque ville, e
in città un quartiere intero. Gian Pietro Carcano lasciò
morendo un bambino di tre anni, e dei diciotto che
gli mancavano a uscir di pupillo, volle che le rendite
andassero per un terzo alla fabbrica del Duomo, uno
allo spedale di Milano, uno in istituzioni pie: e la sola
parte che toccò allo spedale bastò a fabbricare il gran
cortile e le sale che vi rispondono. Bartolomeo Arese,
presidente e figlio d’un presidente del senato, possedeva
forse un ottavo della Lombardia, e dopo fabbricato palazzi
e ville e chiese e monasteri, lasciò di che arricchire
le due famiglie Litta e Borromeo<a class="tag" id="tag47" href="#note47">[47]</a>. Uno di
questi ultimi tramutava un nudo scoglio del lago Maggiore
nella deliziosissima Isola Madre, opera da re.
</p>

<p>
Ma non era una nobiltà d’antica giurisdizione, sibbene
costituita su brevetti regj, e perciò impotente contro
il sovrano; e la sua ingerenza riducevasi a raccomandazioni,
appoggi di parentela e di clienti, assistenza di
corpi e di denaro. Quelli che non si buttavano in chiassosa
rivolta contro la legge, empivano la vita con puntigli
d’onore, di cerimonie, di comparse, e spuntar un
impegno, e vendette calcolate ed ereditarie, e protezione
<span class="pagenum" id="Page_92">[92]</span>
a ribaldi. Perchè il lustro domestico non si eclissasse,
nella propria famiglia rendeansi tiranni condannando
i figliuoli ai chiostri o ad una povera e indecorosa dipendenza,
acciocchè il primogenito potesse grandeggiare.
E perchè a ciò mancavano altre occasioni, e la
stima misuravasi dalle spese, si ostentava un lusso stranamente
repugnante colla pubblica miseria; e cocchi,
e torme di servi, e sfarzose villeggiature, e caccie strepitose,
e imitazioni di Corte attestavano la distanza del
nobile dalla plebe<a class="tag" id="tag48" href="#note48">[48]</a>. Il signore per quel lusso, per
un errore, per un evento straordinario scarmigliava i
suoi affari? non poteva racconciarli col vendere una
parte della sostanza, giacchè era legata in primogenitura
e fedecommessi; onde dovea intaccar il capitale
circolante, e spogliar i campi delle scorte necessarie, o
in casa sottigliare sulle prime necessità, producendo
quel misto di magnificenza e di lesineria, che è carattere
di quell’età.
</p>

<p>
Altri valeansi dell’accidia del Governo per insolentire
sovra la miserabile plebe, e cinti da uno stuolo di
bravi, entro un castello sorgente in mezzo alle loro
possessioni, o fra i monti, s’un fiume, a cavalcione del
<span class="pagenum" id="Page_93">[93]</span>
confine, viveano come piccoli principi, tratto tratto venendo
a battaglie col prepotente contiguo, più spesso
concertandosi seco per la reciproca sicurezza, e per
meglio tiranneggiare i vicini e sbravare l’autorità, in
onta della quale talvolta assalivano i ministri, rapivano
i podestà, bastonavano gli sgherri, traversavano a suon
di trombe le città. In queste ciascun palazzo era un fortalizio,
e protetto dal diritto d’asilo, da robuste porte,
da servi; ricoverava non solo il facinoroso padrone,
ma i suoi aderenti e quella clientela di bravacci. Chiassose
gride riboccano d’intimazioni contro persone anche
di gran famiglia; i Martinenghi di Brescia, i Visconti di
Bregnano, i Benzoni di Crema, i Seccoborella di Vimercato,
i Barbiano di Belgiojoso, i conti di Parco, i
Torello, i Tiene, un marchese Malaspina, un marchese
Spigno, i cavalieri Cotica e Lampugnani, ed altri illustri
che esercitavano in scelleraggini il valore a cui erano
mancate migliori occasioni.
</p>

<p>
Coll’indossare la loro livrea e prestargli il braccio,
alcuni malfattori assicuravansi l’impunità; altri armati
da capo a piede, con folti ciuffi, spettacolose barbe,
scorreano il contado taglieggiando, invadeano fin le
borgate. Il Governo gl’indicava a centinaja alla privata
vendetta, eccitando i singoli cittadini ad assalirli, ucciderli
e così meritare un premio: ma la ripetizione delle
minacce ne attesta l’inutilità; mentre la vicinanza de’ confini
forestieri dava ai banditi agevolezza di scampo.
Crebbero dunque sempre più di numero e di baldanza,
tantochè nel 1663 fu permesso ad ognun di tener fucili
per arrestarli, promesso trecento scudi a chi ne ammazzasse
uno; s’istituì contro di essi la guardia urbana;
si posero sentinelle sui campanili per annunziare il loro
accostarsi: «eppure ogni giorno, anzi ogni ora s’intendeva
di costoro omicidj, svaligiamenti, rubamenti
di case, secrilegi, violenze, non pur nelle ville e luoghi
<span class="pagenum" id="Page_94">[94]</span>
aperti, ma nella città ancora; e tanto più si confidano
a tanti misfatti, perchè sicuri d’essere ajutati da’ capi e
fautori loro, e che mediante le astuzie che usano, e le
pratiche e intelligenze che professano aver coi notari,
bargelli, birri, sperano debbano i delitti rimanere occulti,
ed essi impuniti»<a class="tag" id="tag49" href="#note49">[49]</a>.
</p>

<p>
Eppure v’avea molti soldati: ma questi erano un nuovo
flagello del paese, a difendere il quale erano inetti; alloggiati
per le case, malmenavano rubando e violando;
spesso non ricevendo le paghe, se ne rifaceano sui tranquilli
abitanti; sperperavano il paese o alla cheta coll’esigere
braccia, carri, foraggi, o dandosi baldanzosamente
a saccheggiarlo. Finita che fu la guerra del Piemonte,
molti corpi spagnuoli licenziati si ritirarono nel
contado del Seprio e sul territorio di Gallarate, vivendo
di ruba, assalendo le terre, e tenendo Milano in lunga
angustia, finchè s’impose una taglia di centomila scudi,
mediante la quale essi contentaronsi di venir innestati
alle guarnigioni imperiali. Contro di loro il governatore
Leganes diede un bando severissimo<a class="tag" id="tag50" href="#note50">[50]</a>, ma inefficace,
poichè egli stesso, dieci mesi dipoi, ne discorre di «doglianze
che da tutte le parti dello Stato ogni giorno gli
vengono fatte»; e i suoi successori replicano tratto
tratto la formola stessa, a provarci in che conto si dovessero
tenere le milizie d’allora.
</p>

<p>
<span class="pagenum" id="Page_95">[95]</span>
</p>

<p>
Fra tali elementi chi non soverchiasse dovea vedersi
soverchiato da moltiplici tiranni; non si potea evitar la
violenza che coll’usarla, non gli oltraggi che col commetterne.
Gli animi erano resi selvaggi e ferini dallo
spettacolo della tortura, che su per le piazze continuamente
applicavasi, anche per correzione e da minori
magistrati; dai frequenti supplizj della fustigazione, del
tanagliamento, della mutilazione, della forca, del fuoco,
esacerbati ad arbitrio del giudice, e perfin del carnefice.
</p>

<p>
Era naturale che gli studj deperissero. «Quasi (dice
il Ripamonti) tra sè facessero a pugni le lettere e la
santità della religione, erasi dismesso il buon latino;
senz’arte d’umanità, uno squallido gergo offuscava le
scienze, solo dirette al vil guadagno ed all’ambizione.
Cittadini e nobili non coltivavano più le pulite lettere:
alle leggi e al diritto davasi mano unicamente per conseguire
magistrati, ricchezze, comandi: ed i volumi de’
giureconsulti, siccome colle molteplici leggi turbarono
ed impacciarono il genere umano, così sbandirono il
buon sapore della latinità, nelle epistole e nelle magnifiche
risposte nulla tenendo di decoroso e d’antico:
peggio i medici. Non v’avea trattenimenti od accademie
da occupar pubblicamente tanto popolo e clero: licei
della gioventù civettina erano le piazze, le pancacce, le
botteghe, frivoli giuochi, cavalcate, altri elementi della
pigrizia. Tra la quiete avvezzandosi a delicature e comodi,
l’ozio e l’inerzia debellavano chi debellò eserciti
potentissimi: i cittadini nostri non solo avendo cumulati
e cresciuti, ma anche inventati nuovi piaceri fra la
lunga pace, fiacchissimi traevano l’età, dimentichi del
sapere e della via stretta che mena alla salute. La plebe
poi, restìa ai precetti del vero, accorreva sempre là
ove fossero guadagno, giuochi, azzardi, balli, tripudj,
principalmente ne’ dì festivi. I prepotenti nobili, la
gioventù loro futura erede, intendevano l’animo alle
<span class="pagenum" id="Page_96">[96]</span>
ricchezze, ed a quelle cose tra cui si sciupano le ricchezze
e si volgono in vizj la fortuna e l’alto animo;
onde nimicizie e uccisioni. I cherici, dati al mercatare
ed alle donne; alcuni armati, i più semitogati, socj e
ministri de’ laici, e partecipi dei peccatori, anzi maestri
di peccato, trascurando i tempj e le sacre cose, e facendo
tali opere, che il tacerle è bello»<a class="tag" id="tag51" href="#note51">[51]</a>.
</p>

<p>
Così sventure ignote alla storia straziavano ciascuno
in seno alla propria famiglia, abjettivano il sentimento,
spegnevano ogni magnanima risoluzione. Quindi la crudele
ignoranza e la ricca indolenza; quindi i nobili
tiranneggiati e tiranni a vicenda; quindi viltà negli
scrittori, tra la noja de’ quali non appare generosa opposizione
agli ingiusti voleri; nessuna premura di rammentare
ai posteri come, prima la nazione, poi l’individuo
patisse senza colpa e senza vendetta. La plebe
poi, sentenziata all’ignoranza, al bisogno, all’improba
fatica, e in conseguenza alle colpe, precipitavasi a subugli,
non per verun alto fine, ma per avere a miglior
patto il pane, meno ingorde le gabelle.
</p>

<p>
Ne’ paesi governati a repubblica, le classi erano state
uguagliate per modo, che niuna rimase privilegiata se
non per concessioni regie, le quali poteansi abolire col
diritto onde erano state concedute. Ne’ paesi invece di
governo regio, que’ privilegi di corpo si saldarono,
perchè derivati dall’indole stessa del popolo e dalla sua
storia. Di qui gran differenza tra la Lombardia e il
regno di Napoli, dove Carlo V non avea distrutto gli
ordini d’antica derivazione, l’importanza de’ tribunali,
le grandi dignità della corona. Per amministrarlo in
<span class="pagenum" id="Page_97">[97]</span>
tanta distanza dalla capitale, vi si mandavan dei vicerè,
de’ quali è quasi tipo don Pedro Alvarez di Toledo (1532-53),
padre del famoso duca d’Alba. Spagnuolo nel fondo
dell’anima, tale avrebbe bramato ridurre l’Italia, e delle
ruine di questa costruire una provincia spagnuola. Rassettò
il reame da quarant’anni di scompigli, attendendo
soprattutto a reprimere le violenze private, e sistemare
la giustizia. Col voler vedere tutto e a tutti dare udienza,
tolse ai subalterni la baldanza dell’impunità; levò le
armi dalle case; represse i conflitti e i frequenti ratti,
morte intimando pel furto notturno, pel duello, per chi
dopo le due di notte fosse trovato con armi, per chi
usasse scale di corda; onde intrighi amorosi menarono
al patibolo; morte a chi due volte spergiurasse. Una
volta decretò che tutta Napoli mangiasse pane fatto di
tuberi di pamporcino, poi sospese dicendo aver voluto
sol farne prova per un’occorrenza. Abbattè lo scoglio
di Chiatamone, e i portici e le trabacche delle vie, tane
d’assassini e di prostitute; queste raccolse in prefissi
luoghi; represse i <i>vendemmiatori</i>, che in autunno andavano
dicendo insolenze o disonestà a chi incontrassero<a class="tag" id="tag52" href="#note52">[52]</a>;
le <i>ciambellerie</i> che frastornavano le prime
sere delle vedove rimaritate, come gli schiamazzanti
piagnistei delle esequie. Gli Ebrei, quivi accorsi viepiù
dopo cacciati di Spagna, egli espulse per condiscendere
a coloro a’ cui interessi nocevano; e perchè allora crebbero
gli usuraj, pensò ripararvi istituendo il Monte di
Pietà. Procurò buona moneta e proibì di portarne fuori
<span class="pagenum" id="Page_98">[98]</span>
del regno: per bastare all’avida guerra, riordinò la
regia camera. Volle i preti usassero sempre abiti ecclesiastici;
portandosi il viatico s’uscisse con pallio e
torchi, ed egli stesso colla Corte l’accompagnava spesso.
</p>

<p>
Per renderla degna metropoli, cinse Napoli di nuove
mura, ingrandendola di due terzi col racchiuder parte
del monte Sant’Elmo secondo i nuovi ingegni militari,
e con una cisterna che eguagliava la Piscina Mirabile
di Baja; aperse la via Toledo, ampliò l’arsenale, condusse
fontane, istituì lo spedale e la chiesa di San Giacomo
apostolo, ove preparossi il sepolcro per opera di
Giovanni di Nola, il migliore scalpello d’allora; sanò
le paludi che infestavano Terra di Lavoro, con un fondo
per conservarne lo smaltitojo. Difese le coste dai Turchi
con fortini, con baluardi le città, sicchè la gente cessò
di affluir a Napoli e lasciar deserta la campagna; altri
munimenti pose negli Abruzzi e a Capua; e mentre gli
abitanti, sgomentati dai sussulti e dalle ceneri pioventi,
voleano abbandonar Pozzuoli, e’ vi fece strada, palazzo,
torre, fontane, bagni, impedendo così che perisse come
Cuma e Baja.
</p>

<p>
Per tutto ciò e per le guerre ricorrenti dovette gravare
i sudditi; e mentre erasi convenuto con Carlo V
che ogni fuoco pagherebbe sol mezzo ducato, fin due
se ne dovettero allora, oltre i donativi. Nel rendere
giustizia non badava ad asili o a privilegi di classe;
inviò al supplizio uomini principali, come il commendatore
Pignatelli, che fidato nelle aderenze, avea fin allora
sfidato la giustizia e punito i querelanti; un conte di
Policastro e un Mazzeo Pellegrino fece decapitare nel
largo di Castello, per quanto esorbitanti somme offrissero;
anzi neppur la forca risparmiò a’ nobili; ne fece
scannare da un suo servo tre giovanetti per aver investito
birri che arrestavano un povero; mandò soldati
che la figliuola del principe Stigliano, fidanzata a suo
<span class="pagenum" id="Page_99">[99]</span>
figlio<a class="tag" id="tag53" href="#note53">[53]</a>, levassero dal monastero ov’era rifuggita; e
un ambasciadore ebbe a scrivere che ottantamila persone
perissero per man del boja, lui viceregnando.
</p>

<p>
L’eletto del popolo, il quale richiesto dall’imperatore
sulla condizione de’ Napoletani rispose che, per tenerli
contenti, bisognava procurare abbondanza senza angarìe,
e che ciascun mangi al piatto suo colla debita
giustizia, e che si togliessero le nuove gabelle messe
dal vicerè, fu deposto. Il marchese Del Vasto, il principe
di Salerno e molti baroni decretarono a Carlo V
l’inaudito dono di un milione e mezzo di ducati, affinchè
rimovesse il Toledo: ma ciò valse a saldarne l’autorità,
che tenne per vent’anni, finchè, nell’imprendere la
guerra contro Siena, morì.
</p>

<p>
Fu imitato dai vicerè successivi<a class="tag" id="tag54" href="#note54">[54]</a> nel moltiplicare
<span class="pagenum" id="Page_100">[100]</span>
opere edilizie. Il duca d’Alcala (1559-71) aperse la via da Napoli
a Reggio, alla Puglia, a Pozzuoli; e nella capitale quella
da porta Capuana a Poggio reale ed a Capua, e la fontana
del Molo coi quattro fiumi; i ponti della Cava, di
Fusàro, del Lagno, di Rialto, di Sant’Andrea. La porta
Pimentella in città e il forte Pimentello all’isola d’Elba,
la porta e la fontana Medina e il palazzo a Posilipo,
ricordano il nome d’altri vicerè. Il ponte di Pizzofalcone
è dovuto al marchese di Monterey. Il conte d’Olivares
fece granaj e acquedotti, il conte di Lemos il palazzo
reale, suo figlio quel degli studj, sempre coll’opera di
Domenico Fontana, s’aprì con solennità straordinaria
quell’Università, con statuti e insegne, e che le cattedre
si conferissero per concorso e disputa. E tutti i vicerè
furono insigni nella prudenza civile, di tutti le prammatiche
sono quel più savie che si potesse aspettare,
tutti distrussero i giuochi e i banditi, tutti prevennero
le carestie, se crediamo al Giannone anzichè ai fatti.
</p>

<p>
Essi doveano in certi casi aver il parere d’un consiglio
collaterale di giurisperiti, tre spagnuoli e otto
<span class="pagenum" id="Page_101">[101]</span>
italiani, con un segretario di Stato; e poichè in questo
consiglio vennero assorbite le antiche attribuzioni degli
uffizj di Stato e di Corte, gli affari tutti vennero sotto
la mano del vicerè. Come gran connestabile egli comandava
all’esercito, avea Corte propria con un gran giustiziere
per le cause criminali, civili, feudali; un grande
ammiraglio; un gran camerlingo sopra le rendite e
spese; un gran protonotaro, custode delle regie scritture,
e primo a parlare nelle assemblee; un gran cancelliere
guardasigillo; un gran siniscalco, maestro della
real casa, e soprantendente agli apparati, alle razze di
cavalli, alle foreste, alle caccie.
</p>

<p>
In conseguenza, il carattere di ciascun vicerè contribuiva
grandemente al pubblico stato, secondo erano
guerreschi o pacifici, miti o fieri, lenti o solerti, progressivi
o remoranti. Toccava ad essi proporre ai varj
impieghi, molti de’ quali erano lucrosissimi; occasione
di lauti mercati. Sempre forestieri, e inesperti delle
cose nostre, appena cominciavano impararle riceveano
lo scambio, onde diceasi che, dei tre anni che
soleano durare, il primo usavano a far giustizia, il
secondo a far denari, il terzo a far amici per essere
confermati.
</p>

<p>
Secondo la riforma del Toledo, tre erano gli alti tribunali:
il sacro consiglio di Santa Chiara che trattava
gli affari in tre istanze, composto di dieci consiglieri
italiani e cinque spagnuoli, uno de’ quali facea da presidente;
la corte di Vicaria per le cose criminali, e per
l’appello delle civili; la camera regia per gli affari fiscali.
Seguivano tribunali minori, e vicarj nelle diverse
provincie.
</p>

<p>
De’ pubblici uffizj parte si vendeva, parte era conferita
ad intriganti: Filippo IV metteva in vendita sin il
diritto più prezioso, quello della giustizia «perchè conveniva
al suo servigio l’ammassare il maggior denaro
<span class="pagenum" id="Page_102">[102]</span>
possibile»<a class="tag" id="tag55" href="#note55">[55]</a>. A volta a volta di Spagna erano deputati
visitatori, con facoltà estesissime, talora fin indipendenti
dal vicerè; e il popolo reputavasi beato quando
li potesse ottenere forestieri: tanto malfidava dei proprj.
</p>

<p>
Il parlamento coi tre bracci continuava, come in
<span class="pagenum" id="Page_103">[103]</span>
Sicilia e in Sardegna; ma il clero fu tenuto umile, e
fra gli altri ordini si seminarono gelosie coi titoli e col
fasto, per indebolire l’opposizione.
</p>

<p>
I quali ordini erano i baroni o feudatarj, i nobili e
il popolo. Re Martino moltissime terre infeudò, che
invano volle redimere dappoi; re Alfonso vendeva e
investiva per alimentare la guerra di Napoli; talchè di
mille cinquecencinquanta Comuni, appena centodue rimanevano
demaniali, e qualche barone possedeva sin
trecento terre. Gli Spagnuoli perseverarono nel pessimo
sistema, onde nel 1559, di mille seicendiciannove Comuni,
soli cinquantatre appartenevano al dominio regio,
e nell’86 soli sessantasette dei mille novecensettantatre,
non computando i casali e i villaggi sprovvisti di rappresentanza
municipale. Qualche grosso feudo era ricaduto
alla Corona, come il ducato di Bari, dal tempo di
Francesco Sforza appartenuto alla famiglia che dominò
Milano, fin alla morte di Bona Sforza regina di Polonia,
che lo lasciò a Filippo II col principato di Rossano:
ma ne rimanevano d’importanti, come il principato di
Salerno dei San Severino, quel di Taranto degli Orsini;
i quali possedeano ben quarantaquattro luoghi negli
Abruzzi, trentaquattro i conti di Celano, venticinque
quei di Matera, e molti gli Acquaviva, i Caracciolo, ecc.
Erano anche alcuni feudatarj stranieri, come i Farnesi
di Parma principi d’Altamura in Apulia, e duchi di Civita
di Penna negli Abruzzi; i Medici principi di Capestrano;
i Gonzaga principi di Molfetta e duchi d’Ariano;
i Cibo duchi d’Ajello.
</p>

<p>
Il Governo mal volentieri divideva l’autorità coi feudatarj,
tanto più che recavano ostacolo all’esazione delle
imposte, eppure la necessità di denaro obbligavalo a
crearne di nuovi. Carlo V avea permesso ai Comuni
di riscattarsi, e ridursi sotto l’autorità della corona; e
molti il fecero a prezzi enormi, come Amalfi per
<span class="pagenum" id="Page_104">[104]</span>
duecensedicimila censessanta ducati, per cendodicimila
Soma sul Vesuvio: per ciò doveano far debiti, e per
pagarli ipotecavano o i beni comunali o qualche gabella
o infeudavano parte del territorio, sinchè poveri e assediati
si rivendeano, fortunati se cadessero in un buon
signore. Lo stesso Governo talora dava in feudo quelli
ai quali avea già venduta la libertà, se pur non potessero
conservarla col pagarla quanto il fisco avrebbe
potuto trarre dal venderli.
</p>

<p>
Ai baroni competeva il mero e misto imperio, e non
solo alle antiche case, ma a ventisette nuove, poi a
molti prelati, che l’indicavano col tenere la forca piantata.
Essi giudicavano pure delle cause civili, e nominavano
i magistrati, avendo così in arbitrio sostanze
e vita dei cittadini. I dipendenti doveano macinare al
mulino signorile, e far pane al suo forno, non vender
vino, non viaggiare senza licenza del feudatario. Il 29
marzo 1536 l’imperatore avea stabilita una commissione
per esaminare senza appello i doveri de’ vassalli:
ma le carte presentate dai Comuni non furon rese che
sotto il regno di Murat.
</p>

<p>
Le grandi cariche per lo più erano ereditarie, o comprate
come titolo nelle famiglie: così erano connestabile
un dei Colonna di Paliano; gran giustiziere uno dei
Piccolomini di Amalfi, poi de’ Gonzaga di Molfetta,
infine gli Spinelli di Fuscaldo; grand’ammiraglio i Cardona;
camerieri i d’Avalos e i del Vasto; protonotaro
i Doria di Melfi; cancelliere i Caracciolo d’Avellino;
siniscalco i Guevara di Bovino. Nella prima metà del
Seicento moltissimi titoli furono venduti a gran prezzo;
e nel 1675 v’avea cendiciannove principi, cencinquantasei
duchi, censettantatre marchesi, innumerevoli conti.
I nuovi nobili erano esosi ai nobili vecchi che ne rimaneano
scassinati. Per ottenere que’ titoli caricavansi
d’imprestiti opprimenti, intentavano processi, eternati
<span class="pagenum" id="Page_105">[105]</span>
dai troppo famosi causidici, e così tornavano poveri e
vanitosi.
</p>

<p>
Gli abitanti di Napoli erano distinti in nobili e popolo:
questo era partito in ventinove <i>piazze</i>, dette anche <i>ottine</i>
perchè ciascuna eleggeva otto cittadini, specie di
municipio con un capitano; i nobili erano distribuiti nei
seggi di Nido, Capuana, Montagna, Porto, Portanuova,
forse ai primi due spettando la nobiltà feudale o il baronaggio,
agli altri i semplici nobili. Altri sopravvenuti
che non poteano scivolare fra’ nobili, rimasero col popolo,
e lo ajutarono ad acquistar diritti esso pure e una
rappresentanza in urto coi nobili; i quali spesso sostenevano
un punto, unicamente perchè avversato dal
popolo, e viceversa. Ciò interveniva principalmente in
occasione dei donativi al re, coll’abbondar dei quali
un ceto compravasi la benemerenza regia a carico
dell’altro: invidie delle quali già aveano fatto profitto
gli Angioini e gli Aragonesi, e continuarono gli Spagnuoli.
</p>

<p>
Cinque <i>eletti</i> o sindaci toglievansi fra i baroni, ed
uno fra i cittadini, il quale s’intitolava eccellenza; veniva
investito nel giorno del <i>Corpus Domini</i>, e godeva
molta autorità; voto pari ai deputati della nobiltà;
rendea ragione in affari di polizia, nominava i soprantendenti
ai dazj, e il notaro della città; e ritraea grande
autorità dal rappresentare tanta popolazione, della quale
era il tribuno, e talvolta il martire. Nella carestia del
1582 il vulgo ne imputò l’eletto Starace, e trattolo dal
letto ove stava infermo, a insulti lo trucidò. Il vicerè,
col trarre a sè il diritto di scegliere l’eletto fra sei proposti,
ridusse servile anche il rappresentante del popolo.
Tutti insieme gli eletti vigilavano sui privilegi che Fernando
il Cattolico e Carlo V aveano conceduti alla città,
e che ciascun nuovo re confermava. Fra’ quali era, che
i Napoletani potessero chiamare al proprio tribunale
<span class="pagenum" id="Page_106">[106]</span>
qualunque regnicolo, mentr’essi non poteano essere
citati fuor del tribunale proprio<a class="tag" id="tag56" href="#note56">[56]</a>.
</p>

<p>
Sempre più diminuiti di potenza esterna, i nobili la
cercavano nelle cose municipali, in queste esercitando
le gare e gli odj; e passo a passo i sedili eransi surrogati
all’antico parlamento, che i vicerè più non convocavano
se non quando non potessero ottener denaro
dai sedili, unico titolo omai delle convocazioni, e che
per conseguenza bisognava a ogni modo decretare.
Raccolto, esponeansi i bisogni della corona: se rimostravasi
come il paese fosse esausto, se ne conveniva,
ma il servizio regio bisognare di quella somma, e non
restava che a cercarne i mezzi, cioè votare una nuova
imposta. V’era dunque una costituzione ma senza garanzia,
potendo i vicerè eluderla, e arrestare i deputati
dei sedili e fin gli eletti. Monterey li relegò per sette
anni a Capri perchè aveano spedito alla Corte un ambasciatore
a sua insaputa. Olivares ne fece arrestar due
de’ più illustri. Lemos proibì ai sedili di raccogliersi
senza sua special permissione. Benavente, per guadagnarsi
il popolo, avea fissato il pane a sì vil prezzo,
che la municipalità di Napoli dovette compensare i
fornaj con duemila ducati il giorno. Gli fu mandata una
deputazione, il cui anziano Cesare Pignatelli disse: — Se
non fosse la letizia per la nascita dell’infante, noi
saremmo comparsi in lutto»; e il vicerè rispose, non
sapeva qual cosa il ritenesse dal gittarlo dalla finestra,
e gl’inflisse l’arresto in casa. Nel 1625 il duca d’Alba
impose una straordinaria tassa di due carlini per fuoco,
senza tampoco sentire i sedili; e sapendo voleano mandare
una deputazione al re, chiamolli, e intimò che, se
lo facessero, «taglierebbe loro la testa e se la metterebbe
sotto i piedi». Nel 1638 al duca di Medina si
<span class="pagenum" id="Page_107">[107]</span>
spedirono frati e donne perchè desse ascolto alla deputazione
della città: ma avendo in questa lo storico
Capecelatro parlato francamente, fu punito in ottocento
ducati e otto giorni di arresto, oltre una procedura
criminale che poi fu sopita. Le deputazioni, se potean
giungere alla Corte, bisognava se l’ingrazianissero con
qualche grosso donativo, e il più che ottenessero era
lo scambio del vicerè.
</p>

<p>
Il Monterey, passionato pei drammi, quasi ogni giorno
ne volle, or pubblici, ora in Corte o nelle case de’ nobili;
e in teatro l’insolito comodo d’una loggia unicamente
per sè e sua moglie; in ogni solennità ripeteansi,
e principalmente nella notte di Natale «al levarsi da
uno spettacolo andò alla messa, mescolando i santi
misteri colle favole degl’istrioni» (<span class="smcap">Capecelatro</span>). Andando
in feluca verso Mergellina e Posilipo menava
seco due portenti di quel tempo, Ciucio Pulcinella e
Ambrogio Bonomo Coviello, attori che traevano alle
loro buffonerie tutta Napoli. Una compagnia spagnuola,
venuta a recitare nel 1636 a spese di lui, costò pel solo
viaggio quattro in cinquecento ducati: e perchè nessuno
andava allo spettacolo, il vicerè ordinò che tutti
gli uffiziali e impiegati vi assistessero giornalmente, o
si riterrebbe un tanto sul loro soldo. Talmente s’abbandonò
a tal passione, che mandato poi a guerreggiare
in Portogallo, sottraeva la paga ai soldati per stipendiare
commedianti.
</p>

<p>
Un’altra passione avea, quella de’ quadri; perocchè
l’arte di Verre fu un nuovo erpete del viceregno, volendo
gli Spagnuoli arricchire i loro palazzi di Madrid
con capidarte italiani. Il Medina ne tolse quanti potè
alla città, e fra gli altri la Madonna del pesce di Rafaello;
e perchè il priore di San Domenico reclamava, lo fece
da cinquanta uomini a cavallo accompagnare ai confini:
levò dalla chiesa stessa un quadro di Luca di Leyda,
<span class="pagenum" id="Page_108">[108]</span>
da Santa Maria della Santità un Rafaello, un Giulio Romano
dagli Incurabili; compensando colla fontana che
porta ancora il suo nome. Altrettanto usò il Monterey:
don Pedro d’Aragona portò via anche sculture, e avrebbe
levato la bella fontana di Domenico d’Auria a Santa
Lucia se i pescatori non si fossero opposti.
</p>

<p>
La moglie del Monterey era sorella del conte duca
d’Olivares, e perciò sublimando di pretensioni, alle
dame ripeteva che a lei bisognava dirigersi, non al
vicerè, chi volesse grazie; e quando una bella dama
impetrò da questo un posto di giudice per suo marito,
essa la battè colle pantofole, giacchè le pantofole non
lasciava mai.
</p>

<p>
Far denaro, era il supremo se non l’unico scopo del
Governo. La tassa de’ fuochi nel 1505 avea versato al
fisco 393,517 ducati: quarantacinque anni dopo ne
rendeva 700,000: e dopo altri venticinque, l’ambasciador
veneto la valutava a 1,040,248; sicchè egli
ragguagliava l’entrata del regno a 2,355,000 ducati,
cui doveansi aggiungere 600,000 di donativo ordinario,
225,000 pei pascoli della Puglia, 214,500 per le dogane,
375,252 per la decima del clero. Poi nel 1640 la
tassa dei fuochi era il doppio del 1505.
</p>

<p>
Carlo V aveva promesso e giurato che nè esso nè i
successori metterebbero gabelle sulle Due Sicilie senza
permissione della santa Sede; se il facessero, autorizzava
il popolo a prendere le armi. Eppure nessun vicerè
passò senza imposizioni, sempre più ingorde e irrazionali.
Il Monterey riscosse per quarantaquattro milioni
di ducati in gabelle straordinarie, per levare truppe a
servizio del suo re. Il Medina succedutogli, per quarantasette
milioni. Quando gli successe l’almirante di
Castiglia, undici milioni di ducati d’oro assorbiva il
solo interesse delle gabelle, il cui fondo era stato venduto
a novantamila persone, talchè di quell’ingente esazione
<span class="pagenum" id="Page_109">[109]</span>
non un carlino perveniva all’erario. Egli ne sporse
doglianze alla Corte, ma venutogli in risposta di mandare
nuovo denaro, dovette imporre altre tasse per un
milione e centomila ducati, levandole (giacchè più altro
non rimaneva) sopra le pigioni. Tal susurro ne nacque,
ch’egli stimò prudenza sospenderle; ma «i ministri
spagnuoli, deridendo la timidità di lui, lo trattarono da
uomo di poco spirito, inabile a governare un convento
di frati» (Giannone), e gli diedero lo scambio.
</p>

<p>
La coronazione, le fascie d’un neonato, le pianelle
della regina, la spedizione d’Africa, la guerra della Germania,
le fortune e le disfortune erano titoli di donativi;
a ciascuno metteasi la condizione di non aggiunger
altro tributo, e subito se n’inventava alcun di nuovo.
Nel 1643, dopo le gravissime sventure, si pagarono
in donativi 11 milioni, o almeno furono decreti. Vorrebbesi
che da Ferdinando I fino a Carlo II il regno
consumasse 90,784,000 ducati in soli donativi, di cui
61,869,787 a carico de’ Comuni, 14,893,000 de’ feudatari
14,020,233 della città di Napoli, oltre 512 mila
donati ai vicerè. Moltissimo fruttavano gli <i>arrendamenti</i>,
cioè proibizioni d’olio, ferro, sale, seta, per
asportare o importare i quali bisognava pagare. Le
composizioni pei delitti rendeano da 60 mila ducati.
</p>

<p>
Le assurde leggi doganali spingeano al contrabbando,
e questo rovinava gli onesti negozianti, mentre i frodatori
côlti, o nella prigione si raffinavano al delitto, o si
riduceano miserabili per riscattarsi. Oltre le esazioni,
oltre i rubamenti dei vicerè e de’ loro aderenti, nei
quali il re non avea colpa che di non impedirli, capitavano
principi che bisognava festeggiare: poi alla loro
partenza regalare i vicerè dell’aver sì bene amministrato.
</p>

<p>
Per far fronte a tante spese si vendevano le gabelle,
togliendosi così il modo d’abolirle; poi per nuovi bisogni
se ne creavano di nuove, da vendere anch’esse;
<span class="pagenum" id="Page_110">[110]</span>
si vendeano le terre demaniali; i Comuni si gravavano
di debiti, e la sola città di Napoli dovea quindici milioni
di ducati, il cui interesse pagava colle esorbitanti gabelle;
s’introdusse la carta bollata alla maniera di
Spagna; si trattò fino d’imporre un grano per testa al
giorno ai centrentamila che vivevano alla giornata, uno
e mezzo ai centrentamila che viveano di stato mediocre,
due grani a’ titolati, gentiluomini, mercanti e
altri lauti. Aggiungete le prammatiche sopra le vittovaglie;
fin dal 1496 essendosi cominciato a determinare
il prezzo del pane e dei maccheroni, bisognò
somministrare farina e grani; e in paese pinguissimo
si moriva d’inedia. — Qua spiritiamo dalla fame (scrivea
un ambasciadore nel 1621); a mezzogiorno non si
trova pane alle botteghe, perchè la plebe, all’alba, impaurita
se ne provvede, e spesso di più del bisogno, e
crede il vicerè voglia metter pena a chi ne piglia più
dell’occorrenza quotidiana»<a class="tag" id="tag57" href="#note57">[57]</a>.
</p>

<p>
Venduti feudi, titoli, terre, non restava che inventare
nuove gabelle sulle frutte, sui capelli, sulle scarpe, sul
pane, sull’uva secca, sulle ulive, sui legumi, sul cuojo,
la seta, i vini e le botti, gli zuccheri, il sale, i salumi:
insomma, com’ebbe a dire il Campanella, pagavasi fin
per tenere la testa sul collo. Aggravj più pesanti perchè
ne restavano immuni i nobili e il clero. Sotto tante
esazioni bisognava gravarsi di debiti, e s’introdussero
i Monti, cioè prestiti cumulativi, che cercavansi dalle
università, dai Comuni, dai particolari, dai baroni, e
<span class="pagenum" id="Page_111">[111]</span>
che divenivano una nuova complicazione e un nuovo
male.
</p>

<p>
E poichè l’esazione era difficilissima, si appaltavano,
principalmente ai Genovesi. Questi attivissimi Italiani,
di buon’ora e ne’ patrj commerci impratichitisi colle
finanze, le esercitarono in tutti i paesi, e già al tempo
di Filippo II aveano in mano tutte quelle del regno, e
banche, carte dello Stato, debiti pubblici: piaceano alla
Spagna perchè solidi; perchè inesorabili erano odiati
dal popolo. L’Ossuna voleva che Naselli prendesse in
appalto la dogana di Foggia; e perchè scusavasi in
vista dei molti che già tenea, gli fu intimato uscisse di
paese fra due giorni, pena la vita. Voleva un’anticipazione
di ducentomila ducati sopra una gabella; e perchè
gli appaltatori si scusavano, ne fece sequestrare
provvisoriamente trecentomila ducati<a class="tag" id="tag58" href="#note58">[58]</a>.
</p>

<p>
Al disordine delle finanze credeasi provvedere cogli
infausti ripieghi di moneta bassa, di soldi sospesi agli
impiegati, fin di misurare il pane alle famiglie<a class="tag" id="tag59" href="#note59">[59]</a>. Del
<span class="pagenum" id="Page_112">[112]</span>
contante provavasi tanta scarsezza, che nel 1573 si pagava
il venti per cento; quattr’anni dopo il trentadue
e mezzo sopra Roma; e nel 1621, il trenta per cento
sopra Venezia (<span class="smcap">Bianchini</span>). Quindi il mestiero della
banca fruttava lautamente ai Genovesi; e fu considerato
sventura pubblica il fallimento della casa Mari, che traevasi
dietro tutte quelle di Napoli, se il vicerè non avesse
per un intero mese dilazionate le scadenze.
</p>

<p>
Quando mancasse d’ogn’altro compenso, il Governo
ricorreva ai prestiti forzati. Nel 1605 il Benavente ne
impose uno alle banche, e poichè nicchiavano, cominciò
a prendere sessantamila ducati sopra sei istituti di beneficenza,
promettendo l’otto per cento.
</p>

<p>
La banca del debito pubblico trovavasi spesso in
secco; nel 1622 il cardinale Zapata ridusse i capitali
<span class="pagenum" id="Page_113">[113]</span>
deposti a due terzi del valore; nel 1625 per più giorni
si sospesero gli affari. Che più? Qualche Comune comprò
il diritto di <i>ribellarsi a nome del re</i>, onde schermirsi
dalle prepotenze del fisco.
</p>

<p>
Uno essendo l’esercito della monarchia spagnuola,
soldati nostri guerreggiavano per tutta Europa, in Asia,
in Africa, in America; mentre qui di guarnigione avevamo
Valloni, Tedeschi, Spagnuoli. Quattromila pedoni
sotto un maestro di campo e un auditore formavano il
<i>terzo di Napoli</i>: la cavalleria contava mille corazzieri
e quattrocencinquanta mila armati alla leggera<a class="tag" id="tag60" href="#note60">[60]</a>.
Vuolsi che il Monterey in sei anni mandasse in campo
quarantottomila pedoni e cinquemila cinquecento cavalieri,
la più parte indigeni, con ducentotto cannoni,
settantamila fucili ed altre armi e galere, navi di trasporto,
munizioni ed ogni occorrente: e sul fine della
sua amministrazione colpì la capitale con quindici milioni
di ducati, che la più parte convertì in armamenti
e soldi. Poi se si avvicinavano le flotte francesi, bisognava
la città stessa si armasse a propria difesa.
</p>

<p>
<span class="pagenum" id="Page_114">[114]</span>
</p>

<p>
L’Alcala istituì i battaglioni nazionali, per cui ogni
cento fuochi doveasi dare quattro pedoni e un cavallo,
formando ventiquattro o trentamila uomini, obbligati
solo a servir in paese, e stipendiati in tempo di guerra.
Re Alfonso I aveva introdotto cavalli di Spagna, donde
le belle razze che finora non degenerarono.
</p>

<p>
Fernando il Cattolico credette favorire l’industria
paesana col gravare l’importazione de’ panni, e soltanto
per privilegio concedere a forestieri di quivi
fabbricarne: e molto in fatto se ne lavorò a Napoli non
solo, ma ad Aquila, Teramo, Ascoli, Arpino, Isola di
Sora, Piedimonte d’Alife, e in Calabria. Crebbero poi
le seterie, tanto che a metà della popolazione di Napoli
davano occupazione di fabbricare stoffe d’ogni qualità,
sino ai broccati d’oro, insegnati dai Veneziani; e moltissimi
ne consumava la Corte e la nobiltà per abiti e per
addobbi delle case. Non che però quest’industria si ampliasse
mediante le nuove vie aperte al commercio e
le agevolate comunicazioni, fu ristretta da improvvide
prammatiche. Principalmente il vicerè duca d’Arcos nel
1647, oltre circuirla di mille ceppi, volle quel lavoro
proibire alle provincie; e il vendere, tingere, tessere
la seta fu riservato «a’ compratori e agli industriali
della regia dogana di Napoli», a cui pertanto i produttori
doveano vendere i bozzoli. Nel 1685 fu vietato
d’introdurre invenzioni nuove in questa manifattura,
nè si esponessero al mercato che stoffe lavorate al modo
antico e cogli antichi prezzi.
</p>

<p>
Reca stupore che con tali provvedimenti non sia perita
quest’arte; e qui dovremmo ripetere quello che
dicemmo della Lombardia sull’improvvida azione governativa.
Nel 1618 fu proibito, pena la galera, d’indorar
quadri o altro, sinchè non fosse finito d’indorare il
nuovo galeone. Per mille altre vaglia la grida che gli
eletti della città di Napoli, conforme a molte precedenti,
<span class="pagenum" id="Page_115">[115]</span>
pubblicarono il novembre 1649, portante 1º che nessun
tavernajo o venditore di vino a barili o a caraffe tenga
o venda vini guasti, spunti, sbolliti, aversiti, aceti o
d’altra mala qualità; 2º non mesca il vino mazzacane
col vin vecchio; 3º non venda una sorta di vino per
l’altra; 4º dia la giusta misura, con le caraffe zeccate
dal credenziere; 5º non dia o venda pane minore della
misura corrente, nè tenga pane fatto in casa; 6º non
compri carne, trippa o altre merci in tempo di notte,
ma solo un’ora dopo fatto giorno, acciò possano i cittadini
provvedersi; 7º non compri pesce in mare o in
terra nel distretto di Napoli, nè di notte, ma vada comprarlo
alle pietre alle ventitre ore di sera, o in quaresima
un’ora prima di mezzogiorno, e nelle altre vigilie
alle due dopo mezzogiorno, acciò possano i cittadini
provvedersi; 8º non venda nè giorno nè notte carne o
pesce crudo, e neppur cotti da portar fuori; 9º non
compri filetti di porco di notte, ma solo di giorno e
dopo le diciannove ore». Ciascun punto è corredato di
gravissime minaccie pecuniarie e corporali, «e altre
pene a nostro arbitrio riserbate giusta li bandi antichi».
</p>

<p>
Di sì opportune coste, di sì grati terreni poco approfittavansi
l’industria ed il commercio: le servitù rurali
pregiudicavano all’agricoltura, e i pastori conducevano
pochi armenti su campagne che sarebbero bastate a
nutrire un popolo. Francesco Bobbi scriveva al duca
di Firenze l’11 novembre 1549: — Le strade, non solo
in questo regno, ma per tutto fino a Roma, sono rotte
di sorte, che è impossibile senza una compagnia almanco
di cento cavalli, che si possi andare di qui là».
</p>

<p>
Tornava pure di danno la moltitudine de’ frati, propagatori
d’una devozione sragionata e d’un profluvio
di miracoli, possessori d’immensi tenimenti alla campagna
e di estesissimi quartieri in città, perocchè i legulei
sosteneano che i proprietarj di case e terre confinanti
<span class="pagenum" id="Page_116">[116]</span>
a monasteri le dovessero ceder loro a prezzo di
perizia. Udita quella miseria pubblica, fa meraviglia la
ricchezza delle chiese, tra cui basti accennare la certosa
di San Martino e la cappella di San Gennaro; la prima
tutta a marmi intagliati e musaici, cogli altari di pietre
fine, i balaustri di bei marmi e porfidi, e ogni cosa
fiorami, rosoni, ghirigori; nell’altra in sole pitture si
spesero trentaseimila ducati e un milione nelle altre
opere, oltre l’inestimabile tesoro: pochi anni prima
della sollevazione di Masaniello, ducentomila ducati vi
si erogarono all’altare della Nunziata, macchinosa opera
del Fanzaga; e tesori in un ciborio dei Teatini.
</p>

<p>
E veramente le spese delle congregazioni e l’ambizione
de’ governatori davano aspetto di gran bellezza
e magnificenza a Napoli. Al tempo del Monterey, questa
avea ventimila fabbriche, quarantaquattromila fuochi,
trecentomila abitanti; giornalmente consumavansi quattromila
moggia di grano; ogni mese spendeasi trentacinquemila
ducati in legumi e verdure; ogni anno
centomila staja d’olio (6400 ettolitri), quindicimila centinaja
di carne salata, ventimila di pesci, seimila di
caci, centomila bestie da macello; da’ soli pubblici magazzini
vendeansi annualmente trentamila botti di vino
oltre il particolare. La gabella dei frutti rese ottantamila
ducati. Alla dogana riceveansi da seimila casse di
zuccaro, duemila di cera bianca, trecento di spezierie,
ventimila centinaja di mandorle. Per panni forestieri
spendeansi da quattrocentomila ducati, ducentomila per
nostrali, trecentomila per tele di lino veneziano, ducentomila
per olandesi, cencinquantamila per lavori d’oro,
e d’argento. L’introduzione degli spilli guadagnava quarantamila
scudi l’anno. Moltissimo usciva in oggetti di
lusso, stoffe di seta e d’oro per abiti e per tappezzerie,
ricami e simili. E bastava girar Napoli per accorgersi
qual ricca città fosse: oltre gli operaj che menano le
<span class="pagenum" id="Page_117">[117]</span>
loro merci in piana strada, oltre quei che hanno manifatture
in casa, in ogni via, in ogni viottolo trovasi una
quantità di gente che accalcano, urtano, portano senza
riposo: entrate nelle chiese dove si predica? vi trovate
una folla di persone: andate ai tribunali? stupite di
tanto rumore: le strade sono piene di gente a piedi, a
cavallo, in carrozza, sicchè ne viene un ronzìo come da
un alveare<a class="tag" id="tag61" href="#note61">[61]</a>. Ivi e commercio e uffizj dove guadagnare,
largizioni da fruire, limosine e scrocchi da godere
vi cresceano la popolazione; molte le case forestiere,
principalmente di Genovesi, come gli Spinola, i
Mari, i Serra, i Ravaschieri.
</p>

<p>
Ma questi incrementi erano a scapito delle provincie,
abbandonate a sè. Il popolo dappertutto giaceva inerte,
malvestito, malpasciuto, rissoso, pronto alle armi; eppur
vile; e come chi sta male, desiderava le novità e
le cose in aria, malcontento sempre del Governo, ma
non del re; rispettoso a questo, non alla giustizia. Lo
spergiuro e il testimonio falso era sì comune che,
quando voleasi introdurre la santa Inquisizione spagnuola,
si rimostrò che nessuno più avrebbe pace, attesa
la consuetudine d’attestare la bugia. Il falsare
monete e tosarle era pure divulgatissimo, e preti e frati
e nobili e donne, vi si ingegnavano: sotto lo Zapata fu
appeso alla forca Lisco di Ausilio, che a diciotto anni
con quest’arte erasi formato un’entrata di quarantamila
ducati.
</p>

<p>
I nobili si lamentavano di veder dati a forestieri tanti
impieghi, creati per loro dai re antecedenti. Ma non
aveano nè forza per contrastare alla Spagna, nè generosità
per affratellarsi al popolo; e i puntigli d’onore
non li rimoveano da bassi delitti; menavano lunghe
brighe per titoli sonori o preminenze, o per ottenere
<span class="pagenum" id="Page_118">[118]</span>
di coprirsi il capo davanti al re, come i grandi di Spagna;
faceansi vanto dell’ozio, vergogna dell’industria,
non badando personalmente ai proprj interessi, ma a
caccie, feste, esercizj cavallereschi; e col fasto puntiglioso
allontanandosi più sempre dal popolo, colle aderenze
lo tiranneggiavano; perchè un dottore non gli diè
dell’eccellenza, il principe di Colla gli avventò un campanello,
che andò a spezzar la testa ad un vecchio;
votavano senza misura le imposte, da cui gli esimevano
i privilegi, o che prendevano in appalto impinguandosi
della miseria pubblica.
</p>

<p>
Quali costumi poteano aspettarsi da servitù accompagnata
con disordine? Alle passioni violente e iraconde
lasciavasi corso, non so se col proposito, ma certo coll’effetto
di scomporre gli elementi della nazionalità; un
Comune nimicavasi all’altro, famiglie a famiglie, città
a città; degli antichi partiti aragonese e angioino si
resuscitò il nome per rammemorare che si erano odiati
una volta, e che doveansi odiare ancora. Lassi i legami
domestici, se non quando si trattasse di sostenere puntigli.
Donne di primarie famiglie non vergognavano
d’essere le palesi drude del vicerè, come la marchesa
di Campolattaro di casa Capua, la principessa Conca
degli Avalos. Gl’intrighi delle viceregine aggiungeano
viluppi alle avventure giornaliere, e qualcuna porgeva
lezioni ed esempio di scandali: nel carnevale del 1639
la moglie del Medina diede in palazzo un ballo mascherato,
ove essa e ventitre delle più belle figurarono in
mitologica nudità. E balli e mascherate e teatri erano
spassi desiderati dai vicerè; e nelle loro entrate, o negli
avvenimenti della Corte «aprivansi le cataratte del giubilo
per versarne torrenti di contentezza».
</p>

<p>
Alle cortigiane era vietato comparire per città in
carrozza, nè in barca alla prediletta riva di Posilipo,
pena la frusta; e il pernottare nelle osterie: ma grande
<span class="pagenum" id="Page_119">[119]</span>
n’era il numero, e frequentate le loro case da nobili,
nuovo incentivo a baruffe e duelli e uccisioni, come le
giostre, le corse, i combattimenti d’animali, le passeggiate,
i corsi. Di duelli sono pieni i ricordi de’ tempi,
sì da formarne il punto più rilevante nella vita de’ giovani
nobili. Alcuni servivano nelle armi, i più alla
Corte; ma in questa non trovavano nè splendore nè
potenza quanto i Francesi; non avendo dinastia nazionale,
cui consacrare la loro lealtà, riducevansi a corteggiare
un vicerè straniero, effimero e subalterno anch’esso.
Ricordavansi dell’età feudale, quando i loro
padri somigliavansi a re? era solo per trarne frivole
pretensioni; i vicerè piacevansi a mortificarli, e personaggi
d’alta nascita sottoposero alle procedure e alle
pene ordinarie, sostenuti per debiti, arrestati dai birri.
Frequenti si ripetevano i bandi contro i giuochi di zara;
eppure dai nobili avventuravansi centinaja di ducati sulle
carte o sui dadi: nel 1631 Gian Giacomo Cossa duca
di Sant’Agata ne perdè diecimila al tarocco; Vincenzo
Capece si fece un’entrata d’oltre sessantamila ducati col
prestare somme pel giuoco<a class="tag" id="tag62" href="#note62">[62]</a>. Oltre i ridotti privilegiati,
vi servivano case particolari; e in quella del
cavaliere Muzio Passalacqua, al tempo del secondo duca
d’Alcala, Bartolomeo Imperiali perdè una sera seimila
ducati: eppur era genovese, riflette il cronista.
</p>

<p>
Altri, rotta nimicizia colla società, si riducevano in
bande, che protette da chiunque non voleva esserne
straziato, taglieggiavano i viaggiatori, parteggiavano in
quelle frequenti sommosse, e non che i birri, affrontavano
anche i soldati. Verso il 1660 l’abate Cesare Riccardo
uccise il duca di San Paolo, facea scorribande
attorno a Nola, e fin in Napoli entrava e usciva sconosciuto,
svaligiava i procacci bruciandone le lettere,
<span class="pagenum" id="Page_120">[120]</span>
impedì il trasporto della neve, e minacciò pur quello del
grano se non gli si otteneva perdono. La costoro faccenda
raddoppiavasi quando, in occasione di conclave,
moveansi i prelati. Per reprimerli si nominò un commissario
di campagna, che dovea provvedere con piena
e sommaria autorità agli attentati in Terra di Lavoro,
cioè ne’ dintorni della capitale; avventavansi gride civili
e monitorj ecclesiastici, bandivansi taglie fin di trecento
ducati per testa, affinavansi supplizj: ma come estirparli
quand’erano protetti dai grandi che di loro si
valevano? e qual giudice avrebbe osato condannare un
nobile e nimicarsi tutta la parentela? I vicerè medesimi
accettavano regali per tollerarli; poi o il papa o il granduca
li prendeano al soldo per danneggiare i nemici.
Urbano VIII gittò sul Sanese il Tagliaferro con una
banda d’assassini: Ferdinando II granduca prese a servigio
Cesare Squilletta, detto frà Paolo, il quale andò
nel Regno a reclutare quanti banditi trovava: Giulio
Pezzola ben cinquecento ne adunò, coi quali mise a
ferro e fuoco sin i contorni di Roma; un Pagani ne
portò un migliajo a devastare Rieti e Spoleto. Un nunzio
si querelava che i monasteri fossero il più solito ricovero
di costoro: i Benedettini di Montevergine ad Avellino
vi teneano mano: e se la giustizia violasse gli
asili, ne nasceano dissensioni fra le due autorità. Sotto
il duca d’Alcala, Gian Vincenzo Dominiroberto barone
di Pellascianello e capobande, essendo stato côlto in
una chiesa, fu condannato a morte, per quanto il nunzio
e il vescovo reclamassero la santità dell’asilo, e il vulgo
mormorasse aspettandone la grazia.
</p>

<p>
Frequentissime rinascevano le quistioni giurisdizionali
coi vescovi, caldeggianti le pretensioni curiali, e
che non credevano necessario l’<i>exequatur</i> regio alle
bolle di Roma; donde gravi sommovimenti. Gli avvocati,
al solito, favorivano al Governo; il popolo stava per le
<span class="pagenum" id="Page_121">[121]</span>
libertà; e il Giannone declama vivamente contro le pretensioni
dei frati e preti, che in forza della bolla <i>In
Cœna Domini</i> resistevano all’aumento delle pubbliche
gravezze; e dice che assolveano anche chi le fraudava,
perchè imposte senza licenza papale<a class="tag" id="tag63" href="#note63">[63]</a>.
</p>

<p>
<span class="pagenum" id="Page_122">[122]</span>
</p>

<p>
Viceregnando il cardinale Granuela, un ladro fu côlto
dai frati nella chiesa di San Lorenzo, i quali, ben bastonato,
lo consegnarono ai bargelli dell’arcivescovo. Il
sacrilegio era un caso misto, ove cioè presumeasi competesse
il giudizio a chi <i>preveniva</i>: ma il Granuela,
<span class="pagenum" id="Page_123">[123]</span>
trattandosi d’un laico, chiese più volte il reo; e negandolo
l’arcivescovo risolutamente, mandò a torlo per
forza dalle carceri. L’arcivescovo fece dal vicario scomunicare
chi avea tenuto mano a tal fatto, e il cardinale
fece inchiostrare o stracciare i cedoloni della scomunica,
<span class="pagenum" id="Page_124">[124]</span>
e spicciato il processo, appiccare il reo; insieme
ordinò al vicario uscisse dal regno, si arrestassero consultori,
cursori, cancelliere, insomma chiunque avea
avuto parte alla comunicazione della scomunica. In un
caso simile a Milano, il papa avea preteso gli scomunicati
<span class="pagenum" id="Page_125">[125]</span>
andassero per l’assoluzione a Roma: Filippo II
approvando l’operato del Granuela, vietò quest’umiliazione;
onde il papa a lamentarsi e al fine contentarsi
che ricevessero privatamente l’assoluzione.
</p>

<p>
I giureconsulti napoletani acquistarono gran nome
col propugnare l’autorità regia; e il Chioccarello laboriosissimamente
raccolse in diciotto volumi le scritture
favorevoli alla giurisdizione principesca contro le usurpazioni
clericali, e un’infinità di decisioni, massime
della Rota romana e del sacro consiglio di Napoli; quistioni,
controversie, consigli, allegazioni, con citazioni
interminabili e conclusioni generali. Sull’orme di lui il
<span class="pagenum" id="Page_126">[126]</span>
Giannone informa de’ giureconsulti, professione moltiplicata
siccome via d’onori e guadagno allorchè l’incremento
degli affari e la complicazione delle leggi portò
ad aumentar giudici, ruote, curiali. Le decisioni di
Vincenzo De Franchis, reggente del supremo consiglio
d’Italia, erano citate per tutta Europa.
</p>

<p>
Quei paesi diedero anche pensatori robusti, degni di
stare fra i rinnovatori della scienza, siccome Bernardino
Telesio, frà Giordano Bruno, frà Tommaso Campanella,
dei quali a lungo parleremo (Cap. <span class="smcap lowercase">CLVIII</span>).
Quest’ultimo si occupò assai di politica e d’economia,
favorendo la dominazione papale e la spagnuola; eppure
è contato fra i martiri della libertà e dell’indipendenza
nazionale. Perocchè da astrologie, dall’Apocalissi, da
profezie di santa Brigida, dell’abate Gioachino, del
Savonarola, di san Vincenzo Ferreri indusse che il 1600
porterebbe grandi rivolture nel regno di Napoli. Parlasse
egli persuaso, o adoprasse le armi del tempo, trovò
ascolto (1599), o di lui si valsero i maneschi per tentare novità
in Calabria. Frà Dionigi Ponzio di Nicastro avea rotto
la testa a un converso, disobbedito al superiore che lo
relegava in un convento, preso le armi con banditi per
vendicare l’uccisione d’uno zio: e fermato a Stilo, patria
del Campanella, e udite le profezie di questo, le divulga
in modo che sembra un turcimanno di lui, come altri
banditi de’ quali il Campanella valeasi per combinare
concordie. Fu dunque creduto cospirassero per la rinnovazione
politica del paese, predicando una repubblica
di cui sarebbero centro Stilo, e mezzi di riuscita la parola
di trecento frati e quattro vescovi congiurati, e le
armi di mille ottocento briganti; uccidendo chiunque
renuisse, e nominatamente i Gesuiti. Il vulgo si persuade
facilmente che un’oppressione venuta al colmo
sia vicina a finire: le rivalità della Francia, che fomentava
i malcontenti e gli ambiziosi, porgeano speranze;
<span class="pagenum" id="Page_127">[127]</span>
i cospiratori non isdegnarono ricorrere al bascià Cicala:
ma eccoli prevenuti; arrestati quei che non poterono
camparsi; condotti a Napoli sopra le galee, due furono
squartati lì lì per esempio; altri arsi, impiccati, messi
al remo.
</p>

<p>
Ai nostri giorni nella Vallintelvi sul lago di Como fu
ordita una sollevazione da pochi preti contro Napoleone,
certo men seria di questa, e i preti colti furono mandati
al patibolo, quando appena meritavano l’ospedale dei
pazzi. Ma allora gli ecclesiastici erano protetti dalle immunità,
e i frati e il Campanella impetrarono d’essere
processati dal Sant’Uffizio, anzichè da’ patrj tribunali.
La cospirazione ebbe gli effetti soliti; fughe, morti,
multe; il parlamento volle attestare la fedeltà del Regno
col decretare al re un donativo di un milione ducentomila
ducati, e di venticinquemila al vicerè che aveva
campato il paese da tanto pericolo!<a class="tag" id="tag64" href="#note64">[64]</a>
</p>

<p>
<span class="pagenum" id="Page_128">[128]</span>
</p>

<p>
I guaj di Napoli erano comuni alla Sicilia, due cadaveri
legati al medesimo patibolo. Si agitavano ancora
le sorti italiane nel Cinquecento, e già quelle dell’isola
erano state decise, toltale l’indipendenza, e anticipati i
mali del servaggio, del quale parvero inseparabili le
fami, le sollevazioni, i partiti di famiglia.
</p>

<p>
Ugo di Moncada storico, il primo che unisse il titolo
<span class="pagenum" id="Page_129">[129]</span>
di vicerè a quello di capitano generale del regno e delle
isole, vide il popolo levarsegli in aperta ribellione, e
lo represse atrocemente. Ettore Pignatelli mandato a
scambiarlo, non potè indur pace, anzi col rigore esacerbò
i tumulti a Catania, poi peggio a Palermo, ove
Gian Luca Squarcialupo congiurò (1517), insorse, uccise i consiglieri,
mise a tumulto e ruba tutta l’isola; nè il vicerè
<span class="pagenum" id="Page_130">[130]</span>
seppe opporvi che un’altra congiura, mediante la quale
Guglielmo Ventimiglia riuscì a trucidare lo Squarcialupo
e moltissimi faziosi: gli altri furono mandati al
supplizio alla spicciolata.
</p>

<p>
Ne crebbero i rancori, e gli inveleniva Francesco I;
Pompilio Imperatori co’ suoi fratelli, esclusi dal perdono,
s’accordarono con Marcantonio Colonna per impadronirsi
dell’isola, ma scoperti, diedero altre vittime
ai patiboli. A Sciacca intanto fra i Luna e i Perollo
ostinavasi da mezzo secolo una nimicizia, che poi proruppe
in guerra aperta (1529) e ferocissime vendette, finchè
i Luna dovettero rifuggire a Roma presso Clemente VII
loro zio.
</p>

<p>
Nè mai l’isola s’incallì al giogo: poi rinnovavansi
ogni tratto le correrie de’ pirati, le eruzioni dell’Etna,
le devastazioni ora de’ masnadieri ora de’ soldati; sicchè
il commercio interno era scomparso, le campagne a
mare spopolate e incolte; e dopo speso a fabbricare
fortezze, a munir coste, a regalare i soldati che difendeano,
toccava di vedere il paese devastato nella peggior
maniera.
</p>

<p>
Molto costava alla Sicilia il dominio delle isole, cioè
le Gerbe, Malta, Gozo e la conquistata città di Tripoli;
finchè Carlo V non cedette Malta ai cavalieri di san Giovanni,
che dovevano fare ogni anno omaggio d’un falcone
al vicerè di Sicilia. Questa diede denari ed uomini
per fortificarvi la Valletta, e ajutare nella spedizione di
Tunisi Carlo V, il quale al ritorno approdatovi, in Palermo
giurò osservarle i privilegi, ed ebbe un dono di
ducencinquantamila scudi. In fatto rimanevano intatti i
parlamenti, col diritto di votare; e i re giuravano la
costituzione, di modo che la nazione rimaneva distinta
dal re.
</p>

<p>
Fin dal 1513 vi si era introdotta la santa Inquisizione,
non repulsata come in terraferma, anzi creduta
<span class="pagenum" id="Page_131">[131]</span>
opportuna contro le esuberanze dei magistrati, talchè
molti alla giurisdizione di quella si sottoponeano volontarj<a class="tag" id="tag65" href="#note65">[65]</a>.
Presto cominciò ad operare, non solo indipendente
ma come superiore al Governo; scomunicò
<span class="pagenum" id="Page_132">[132]</span>
perfino la gran corte e l’arcivescovo, e convenne che il
governatore duca di Feria mandasse mille armati (1602) contro
il palazzo ove i padri inquisitori s’erano afforzati. Non
per questo si frenarono, e nel 1641 diedero il primo
spettacolo d’un <i>auto-da-fè</i> sopra un francese Verron
calvinista, un moro battezzato e relapso di nome Tedesco,
e un Tavolara calabrese agostiniano. Frà Diego
La Matina, uomo erculeo, condannato alla galera dal
Sant’uffizio, si adoperò a pervertire i compagni; messo
poi in carcere, spezzò le manette, e avventatosi sull’inquisitore
venuto alla visita, l’uccise: per ciò condannato
al fuoco, fu arso pubblicamente il 1658. Nel 1724 è
memoria del supplizio di Gertrude Maria Cordovana,
pinzochera Benedettina, e frà Romualdo laico agostiniano,
rei di quietismo.
</p>

<p>
Il re aveva nell’isola anche autorità pontificale, in
forza della così detta monarchia; e gravi cozzi ne nasceano
colla Corte romana, attesochè i vicerè spesso
ne abusavano, volendo a quel tribunale trarre le cause
<span class="pagenum" id="Page_133">[133]</span>
direttamente (<i>per viam saltus</i>), e non solo per gravame
(<i>per viam gravaminis</i>); vi metteano giudici secolari;
non soffrivano d’appellarsene a Roma; e Pio V e Gregorio
XIII n’ebbero lunghe quistioni con Filippo II.
</p>

<p>
Nel 1558 vi fu istituito il tribunale del concistoro,
poi riformati internamente i giudizj, coordinando gli
appelli. Caddero allora i sommi uffizj della corona; e
al gran giustiziere, al gran camerlengo, ai gran cancellieri
si surrogarono i presidenti della gran corte,
del concistoro, del patrimonio: restavano il gran siniscalco
per mera onoranza, e il protonotaro che nelle
assemblee prendea la parola a nome del re.
</p>

<p>
La feudalità, che Ruggero e Federico II si erano
affaticati a svellere, vi fu consolidata dagli Aragonesi,
che nella lotta voleano essere sostenuti dal favore dei
Grandi. Re Giacomo alla sua coronazione creò quattrocento
militi; più di trecento re Federico, e assai conti;
e forse tre quarti de’ Comuni legaronsi in feudi<a class="tag" id="tag66" href="#note66">[66]</a>.
Carlo V introdusse anche duchi e principi; e la nobiltà
<span class="pagenum" id="Page_134">[134]</span>
feudale vi conservava molta potenza. Il principe di
Butéra, primo titolato di Sicilia, nelle solennità pubbliche
inalberava lo stendardo regio, come succeduto
ai gonfalonieri di Sicilia; poteva anche armare
una compagnia di cavalli con trombe, tamburi, insegne,
al modo stesso delle compagnie reali. Alcuni baroni
univano in sè otto, dieci, fin venti signorie differenti.
Tal era «Luigi Ruggero Ventimiglia e Sanseverino dei
Normanni, degli Svevi e d’Aragona, per la grazia di
Dio <span class="smcap lowercase">XXII</span> conte di Ventimiglia, marchese di Lozana, delle
alpi Marittime, conte d’Ischia maggiore, Procida, Lementini,
<span class="smcap lowercase">XVIII</span> conte-marchese di Geraci, principe di
Castelbuono e di Belmontino, marchese di Malta e di
Montesarcio, duca di Ventimiglia, barone di San Mauro,
di Pollina, Bonanotte, Rapa, Calabrò, Rovitella, Miano,
Tavernola, Plocabiava e Mili, primo conte in Italia e
primo signore nell’una e nell’altra Sicilia, grande di
Spagna di prima classe, principe del sacro romano
Impero, gentiluomo di camera di sua real maestà con
esercizio». Ercole Michele Branciforti e Gravina, oltre i
diciannove feudi che componeano la signoria di Butera,
era principe di Pietraporzia, duca di Santa Lucia, marchese
di Militello, Val di Noto e Barrafranca, conte del
Mazzarino, Grassoliato, Raccuja, barone di Radali, Belmonte,
Pedagaggi, Randazzini co’ suoi casali e pertinenze,
signore delle terre di Niscemi, Gran Michele,
del lago Biviere di Lentini, dei feudi di Braccalari,
Gibilixeni, Sijuni colla torre di Falconara<a class="tag" id="tag67" href="#note67">[67]</a>.
</p>

<p>
V’ebbe anche in Sicilia vicerè benefici, e soprattutto
fastosi. Garzia Toledo a Palermo fece costruire il molo
<span class="pagenum" id="Page_135">[135]</span>
e la via principale, un arsenale a Messina, una fortezza
in Malta, due castelli ad Agosta. Marcantonio Colonna
crebbe il fabbricato dell’Università di Catania, abbellì
di porte Palermo. Ma quando moltiplicavansi qui pure
chiese sontuosissime e di mal gusto, divenivano inservibili
i porti, impraticabili le strade; invano Palermo
domandava un prestito per fare una gettata allo stupendo
suo porto; invano ripeteasi che «per non vi
esser ponti in molti fiumi, ogni anno si annegano infinite
persone, dal che nasce la perdizione di tante
misere anime... in disservizio di Dio ed aggravio della
coscienza di sua maestà». — Il vicerè (scriveva il residente
pel granduca) usa di tutti gli artifizj per cavar
denari assai di questo regno, che è omai ruinato affatto...
Il cattivo governo che hanno tutte le città, le conduce a
termini disperati...; o per un verso o per un altro,
voglion danari; cosa che atterrisce vedendo sete inestinguibile...
Le fortezze sono omai state riedificate
tante volte; perchè il vicerè del regno e altri ministri
hanno avuto, quasi d’ordinario, per fine di far ruinare
quelle che ha fatto l’altro, e di nuovo, secondo il suo
parere, far riedificare. Il che non è meno d’incredibile
spesa alle città del regno, che sia di comodità a’ ministri
d’arricchirsi». La prosperante industria degli zuccari
perì dacchè si mantenne il dazio sullo asportato, mentre
ricevevasi quello d’America.
</p>

<p>
Anche il mantenere la Goletta in Africa porgea pretesto
ai vicerè di rincarire e incettare il vino, gli olj, i
salumi, il grano, che poi invece si spedivano tutt’altrove.
Insomma vuolsi che, ne’ ducenventisette anni della dominazione
vicereale, l’isola pagasse a Spagna mille centrenta
milioni di ducati, cioè da cinquemila milioni di lire.
</p>

<p>
Poi tra le morìe, le fami, e le enormi esazioni sopraggiungevano
irreparate le correrie dei Turchi, contro i
quali indarno si mantenevano moltissime galee. Qual
<span class="pagenum" id="Page_136">[136]</span>
meraviglia se il popolo ogni tratto tumultuava? e la
parola di quelle inutili sollevazioni era <i>pane</i>.
</p>

<p>
Non dimentichiamo come questi mali e questi lamenti
fossero comuni ad altri paesi, al par de’ vizj che
li producevano. Sotto i suoi duchi la Savoja dovette
soffrire senza misura. In Francia nell’assemblea del 15
gennajo 1648 l’avvocato generale diceva: — Ecco dieci
anni che la campagna è in ruina, i paesani ridotti sulla
paglia dopo venduti i mobili per pagare imposte a cui
non possono soddisfare; milioni d’anime sono obbligati
a vivere di crusca e avena, e non isperar protezione
che dalla propria impotenza. Questi sciagurati non possedono
altro più che le proprie anime, perchè queste
non poterono esser vendute all’asta. Gli abitanti delle
città, dopo pagato la sussistenza e i quartieri d’inverno,
le tappe e gl’imprestiti e il diritto reale e la conferma,
hanno ancora la tassa de’ benestanti... Tutto il regno
è spossato, esausto da tante imposizioni straordinarie
che producono un’inanizione, i cui rimedj sono insopportabili
quanto il male...». Dove agli statisti non
isfuggirà come dappertutto l’arbitrio dello smungere i
popoli rovinasse i paesi; mentre l’Inghilterra col solo
diritto di esaminar le spese e determinare l’imposta,
giunse al massimo grado di libertà civile.
</p>

<div class="chapter">
<h2 id="cap152">CAPITOLO CLII.
<span class="smaller">Il Fuentes. L’Ossuna. Congiura del Bedmar. Masaniello.</span></h2>
</div>

<p>
Il più memorabile fra i governatori di Milano fu don
Enrico de Azevedo conte di Fuentes (1601-10). Superbo e dispettoso,
pubblicamente rimbrottava i magistrati; coll’immediato
intervenire imbarazzava l’amministrazione e la
giustizia; infliggeva bastonate e galera senza udir il senato,
mentre salvava gravissimi malfattori; negl’impieghi
<span class="pagenum" id="Page_137">[137]</span>
poneva i più striscianti, ma il dar gli stipendj considerava
come un favore, sicchè quei che non poteano averli
coll’andargli a versi, se ne rimpattavano col lasciarsi
corrompere; regali non accettava, ma valeasi a talento
del denaro pubblico, e lasciava che i suoi secretarj ricevessero
e malversassero; per spie tenevasi informato
di ogni minuzia, ammetteva ognuno all’udienza, ma dopo
le prime parole interrompeva e rinviava insoddisfatti.
</p>

<p>
Volle accattar fama col costituirsi avversario al re
più rinomato del tempo, Enrico IV di Francia; dicea
spesso morrebbe contento se morisse guerreggiandolo;
quando l’udì assassinato ne prese tal gioja, che, ricevuto
il corriere a mezzanotte, fece levar il confessore e tutti
i domestici per annunziare l’evento. Enrico IV aveva
dovuto sostener la guerra per condurre la pace; ed il
Fuentes perpetuava la guerra senz’altro titolo che di
turbar la pace. Ebbe continuamente in piedi un esercito
fin di trentamila uomini, alimentati dai sudditi che doveano
darvi alloggio e una lira per uomo e due per
cavallo. Ciò intitolavasi prestito e anticipazione, per
soddisfar al quale s’imponeva poi una tassa, ed i sudditi
doveano bensì pagarla ma non ricevevano alcuna
restituzione. Nel trattato di Lione colla Francia erasi
posta la clausola che il Fuentes non sarebbe obbligato
a licenziar le truppe che aveva in armi volendo adoprarle
ad altre spedizioni: ond’egli con tale esercito
teneva in isgomento i vicini, mentre ripeteva solenni
proteste di pace, ingelosì il proprio re, che invano gli
ordinò di mandare quell’esercito ne’ Paesi Bassi: perchè
i decurioni milanesi faceano lamento delle nuove gravezze,
e’ li cacciò prigioni; perchè il re lo disapprovava
d’aver usurpato le attribuzioni del senato coll’applicare
pene, rispose: — Voglio far a modo mio; e chi ne preferisce
un altro, può venir a prendere il mio posto, e
lasciarmi tornar a casa».
</p>

<p>
<span class="pagenum" id="Page_138">[138]</span>
</p>

<p>
Fondato sull’averla l’imperator Venceslao investita a
Gian Galeazzo, il Fuentes pretese togliere la Lunigiana
al granduca, e spedì armi, mentre lui e i marchesi di
Malaspina citava alla camera di Milano perchè rilasciassero
quelle giurisdizioni. Il granduca rispose coll’armarsi,
e il Fuentes desistette. Però, dacchè Francia ebbe
rinunziato a Saluzzo, i politici conobbero che l’Italia
rimaneva in arbitrio della Spagna<a class="tag" id="tag68" href="#note68">[68]</a>; e il Fuentes volle
profittarne subito coll’occupare il marchesato del Finale,
posto fra il Saluzzese e Genova, e che metteva la Lombardia
in comunicazione col mare, sicchè potrebbe
avere truppe di Spagna senza passare pei Grigioni o pei
Veneziani. Già l’Albuquerque avealo invaso nel 1571
durante una sollevazione, fingendo temere non l’occupassero
i Francesi; ma l’imperatore che n’era signor
diretto, lo ridomandò col patto di tenervi guarnigione
tedesca. Ora possedendolo l’ottagenario Alessandro Del
Carretto, il Fuentes se lo prese con Monaco e Novara,
per quanto i principi esclamassero, e sovra tutti il duca
di Savoja che da un pezzo v’avea la gola.
</p>

<p>
All’estremità del lago di Como il Fuentes fabbricò un
forte detto dal nome suo, per dominar il passo verso i
Grigioni, allora padroni della Valtellina, e collegatisi
colla Francia e con Venezia. Un altro ne voleva munire
a Soncino per intercidere la comunicazione fra
<span class="pagenum" id="Page_139">[139]</span>
Venezia e gli Svizzeri; al tempo stesso che il vicerè di
Napoli preparavasi a fabbricarne uno a Longone, che
avrebbe comandato a Portoferrajo e a Livorno de’ Toscani,
a Civitavecchia del papa, alla Corsica di Genova;
oltre che da un forte avanzato in mare imporrebbe agli
Olandesi ed Inglesi che frequentavano Livorno, ed agevolerebbe
i tragitti di Spagna in Italia. Insomma il
Fuentes, dice il Boccalini, «più che al governo de’ popoli,
attese alla dannosa agricoltura di seminar gelosie
e piantar zizzanie»; ma lo scusa l’essere stato «in Italia
un portento non più veduto, officiale spagnuolo nemico
del denaro»<a class="tag" id="tag69" href="#note69">[69]</a>.
</p>

<p>
Gli fa riscontro don Pedro Tellez y Giron duca d’Ossuna,
uno de’ signori della corte spagnuola più rinomati
per vivacità ed ingegno. Coi frizzi suoi disgustò Filippo
III, il quale lo chiamava il gran tamburo della
monarchia; rimosso dalla Corte, guerreggiò in Fiandra,
<span class="pagenum" id="Page_140">[140]</span>
dove Enrico IV dilettavasi dell’ingegno di lui, e Giacomo
I di disputar seco sulla lingua latina. Richiamato
e colmo d’onori, persuase a riconoscere l’indipendenza
dell’Olanda, si oppose alla cacciata dei Mori, ma questa
tolleranza e alcune arguzie il posero in briga colla santa
Inquisizione. Cansatosene, fu mandato vicerè in Sicilia (1610).
Accorto, suntuoso, spirito forte, orditore d’intrighi e
tessitore di novità, disposto a valersi di tutta l’autorità
concessagli e più, come tutti di quel tempo, adoperava
mezzi triviali a disegni giganteschi. Teneva allegra la
gente, spesso aperto il teatro, oltre le maschere, il
carnevale mandò fuori quattro carri di vino e di prosciutti
e di camangiari, che lasciò saccheggiar alla
plebe: una volta ordinò che <i>tutti</i> gli abitanti di Palermo
il giorno di carnasciale uscissero in maschera; un’altra
i magistrati di Messina e tradurre in ferri a Palermo.
Avendo fatto prendere e appiccare un prete delinquente
ricoveratosi in chiesa, l’arcivescovo lo dichiarò incorso
nelle censure, ed egli piantò la forca davanti alla porta
del vescovado, minacciandola a chiunque entrasse o
uscisse, e fu forza assolverlo. Represse i masnadieri e
le correrie dei Turchi, rialzò le vecchie fortificazioni,
ed ebbe principal parte alle spedizioni del 1613 e 14,
in cui la Spagna si segnalò di vittorie: da cinquantamila
Turchi fe schiavi, liberò da diciassettemila Cristiani,
delle prede usando gran larghezza ai poveri.
</p>

<p>
Richiamato in Ispagna (1618), fu presto mandato vicerè a
Napoli, e venutovi con dodici galee, di cui tre eran
sue particolari, e con 200 persone, nella sua prima
grida diceva: — Fra gli altri disordini sappiamo esser
quello del disprezzo che si fa dalla nobiltà alla plebe,
donde l’odio di questa verso di quella, e detrimento alla
tranquillità pubblica. Particolarmente dispiace al popolo
d’intendere alcuni nobili e titolati servirsi, parlando del
vulgo, della parola di <i>canaglia</i>. Ciascuno stia nel suo
<span class="pagenum" id="Page_141">[141]</span>
dovere; il vulgo rispetti la nobiltà, e questa si astenga
di disprezzarlo... Come in questo regno sono molti gli
ecclesiastici e spesso infratellandosi e insinuandosi troppo
con secolari, dimenticano l’obbligo che devono al loro
carattere, e si fan lecito di parlare in pubblico con petulanza
e arroganza di quelli, a’ quali devono onore e
rispetto, col pretesto di aver diritto a censurare i vizj,
sappiano che, essendo anch’essi sudditi al re, avremo
particolar cura che siano rispettati o castigati secondo
si comporteranno». Parole che fanno bel sentire ai
vulghi.
</p>

<p>
Represse gli ecclesiastici che speculavano sui testamenti;
cassò una tassa, concessa ai Gesuiti, su ciascuna
libbra di pane; impedì s’impiantasse l’Inquisizione
spagnuola sul continente. «Fece buttar un bando, sotto
pena della vita ai soldati, che niuno possa cacciar fuori
la spada per far briga; e di cinque anni di galera a chi
quelli spartisse, non essendo soldato»; e mandò alla
forca due fratelli soldati che per difendersi poser mano
alle spade. In una festa si fa tumulto? ed esso invia
alla galera due litiganti: passando pel mercato, ode il
popolo lamentarsi d’un vinajo o d’un gabelliere? esso
gli fa dare cinquanta bastonate: un forzato gli grida
che il suo aguzzino lo tiene in ferri più del tempo prescritto?
il vicerè fa sciogliere il galeotto, e metter al
suo posto l’aguzzino. Giustizia sommaria, che Dio ce
ne scampi.
</p>

<p>
Due ciarlatani spacciavano contravveleni; e l’Ossuna
ordina che entrambi prendano veleni, poi i loro antidoti;
uno muore, quel che sopravvive ha una collana
d’oro e privilegi. Un cavadenti che gliene ruppe uno
in bocca, sentenziò alla galera. Una volta ad una commedia
soverchiando la calca, comanda escano tutti,
pena cinque anni di galera agli ignobili e cinque di
relegazione ai nobili. In un ricevimento di gran nobili
<span class="pagenum" id="Page_142">[142]</span>
s’introduce uno da meno, ed egli il fa prendere e bastonare
lì lì. Chiamavasi anche in camera gl’imputati,
e con parole dolci o con severe ne traeva confessioni,
meglio che colla corda, dice il cronista, e sopra quelle
li condannava; se non riuscisse, dall’aguzzino faceva
applicar le bastonate in sua presenza. Poneva suoi creati
in uffizio nelle varie città, dove rubavano a man salva.
Venuti quei di Reggio a lamentarsi d’un Aledo che gli
assassinava, li trattò di vigliacchi e minacciò di galera
perchè sparlassero d’un suo fidato; talchè, sgomentati i
popoli dal portar querele, «ad essi uffiziali restò scala
franca di potere assassinare li poveri popoli, e rubavano
e assassinavano impune il regno, tanto che non si
può scrivere». Essendo poi esso Aledo venuto a Napoli
con ottantamila ducati e di molte gioje, il duca gli
disse: — Fanno di bisogno a S. M.», e spogliatolo con
beffarda giustizia, lo rimandò «all’officio a far peggio»<a class="tag" id="tag70" href="#note70">[70]</a>.
Il principe della Conca e il marchese di Campolattaro,
da lui deputati a visitar i castelli del regno,
smunsero per proprio conto ducentomila ducati, nè si
pose mente ai reclami; anzi il Campolattaro, accusato
pure d’aver procurato l’uccisione d’un frate, fu spedito
generale contro i sollevati delle Fiandre. La costui moglie
guadagnava ducati a migliaja coll’impetrar favori
a questo e a quello.
</p>

<p>
Una volta furono côlte galee turche cariche di zuccaro,
che fu venduto a un droghiere. Un turco, se lo liberassero,
promise rivelare un gran segreto, e fu che in
quello zuccaro erano miste assai gioje e monete, destinate
al gransignore. Si arresta dunque il droghiere, per
quanto protestasse non aver nulla trovato; nè di liberarsi
vide egli altro modo che mandare alla Campolattaro
<span class="pagenum" id="Page_143">[143]</span>
una cedola di mille ducati. L’Ossuna citatolo, mostrógli
quella cedola, qual prova di sua reità, e per
quanto giurasse che i suoi aveano messo insieme quel
denaro a gran fatica, il fece metter alla corda, «ligato
a un funicello nuovo, che mentre stiede appeso, sempre
voltò intorno; e persistendo tal tormento per un’ora e
mezzo, sempre invocando il nome della beata Vergine
per ajuto, nè dicendo altro alla interrogazione fattagli,
fu disciolto e liberato».
</p>

<p>
Numerosi corsero allora i processi di fatucchieria,
fra cui citeremo quest’uno. La baldracca d’un prete
confessò a questo una malìa fatta da donna Vittoria
Mendoza perchè l’Ossuna non amasse altri che lei e sua
figlia e il genero; che di fatto erano saliti in grandissimo
favore ed orgoglio. L’Ossuna, uditone, fu da donna
Vittoria, e col pugnale la obbligò a confessare, indi riferì
l’avvenuto alla propria moglie, attribuendo tale
scoperta alle orazioni di lei, la quale non rifiniva di
ringraziar Dio che avesse rotto cotesto fáscino. L’accusata
però era figlia del duca d’Alcala, moglie del duca
d’Ozeda, in parentela con grandi di Spagna; onde l’Ossuna,
che del resto l’amava, non pensò a punirla,
eseguendo la legge sopra le altre streghe e loro mariti
(Zazzera).
</p>

<p>
Siffatte miserie erano intercalate da suntuosissime
feste, perocchè altrettante Corti s’aveano a Milano, a
Palermo, a Napoli, con ambasciadori, rappresentanze,
fasto, protezione di lettere. A quella del conte di Lemos,
fu recitato il <i>Don Juan</i> dello spagnuolo Tirso de Molina,
che tradotto in italiano, con una nostra compagnia
passò a Lione, città mezzo italiana, dove lo conobbe e
imitò insignemente Molière. Alla corte dell’Ossuna vivea
Quevedo, specie di Voltaire tutto arguzie e buon senso,
col quale temperava la foga dell’Ossuna, a cui serviva
poi come ministro segreto in tutta Italia. Moltiplicavansi
<span class="pagenum" id="Page_144">[144]</span>
dunque le rappresentazioni teatrali, e cavalcate splendidissime,
processioni solenni, corse sul mare, festini,
mascherate, cuccagne, giostre, tutto accompagnato da
rinfreschi e confortini e ricchi donativi; e spesse volte
lasciavasi alla plebe e ai cavalieri da saccheggiare l’apparecchio.
Or dodici carri, allestiti ciascuno coi più
ghiotti manicaretti, da valere fin cinquecento ducati
l’uno, son disputati fra trecento uomini, nudi in calzoni
e tinti di pece, e saccomannati, «che fu quanto nuova
che bella vista, e con molte grida ed allegrezza del
popolo»; or novanta dame vestite da Ischiote vengono
in palazzo a portar regali ciascuna, or s’imbandisce
per diecimila persone, e singolarmente «per venticinque
cortegiane le più famose di Napoli, servite regalissimamente;
e volle S. E. andar a vedere e burlare
con loro». Talvolta era la viceregina che dava un ballo
tutto di signore, vestendole essa del suo; talaltra si rappresentavano
in quattro distanze della città le quattro
stagioni con emblemi e i frutti e le occupazioni da
ciascuna. Qualora il vicerè o la viceregina intervenissero
a solennità, erano presentati di molti panieri di
frutte e confetture, ed essi le facevano gettar al popolo,
il quale vi si avventava «gran furia, non senza gravi
pugni e calci, dandosi fra di loro come cani arrabbiati,
con gran riso di S. E. e delle dame»; e per ravvivare
quello spasso, S. E. buttava una collana d’oro fatta a
pezzi, o denaro. Tutto veniva ringalluzzito dal buffone
del vicerè, che ora da lui era vestito di toga per cuculiare
la magistratura, ora eletto a decidere di litigi ne’
quali alle grottesche sentenze non mancava mai di soggiungere
una buona mancia per sè.
</p>

<p>
Con ciò l’Ossuna blandiva la plebe; il suo stipendio
divideva tra i bisognosi, e spesso con propria borsa liberò
imprigionati per debito; ben ventisette baroni mandò
a morte; abolì alquanti balzelli tediosi al vulgo: colla
<span class="pagenum" id="Page_145">[145]</span>
propria spada tagliò la bilancia a un grascino, che sul
mercato pesava le civaje per tassarle, dicendo, — I
frutti della terra son dono di Dio e premio alle fatiche
del povero». Pensate se i lazzari lo portavano in palma
di mano!
</p>

<p>
Frattanto nel cuor della pace soldava Francesi e Valloni
e costruiva navi; tenne ben venti galeoni grossi e
altrettante galee, e sedicimila soldati, e soccorse gli
Austriaci in Lombardia e in Germania. Tutto ciò senza
vender nulla del patrimonio regio, ma con esazioni
straordinarie; levò prestiti forzati, staggì gli averi di
negozianti forestieri, alloggiò presso i privati le truppe,
le quali rubavano a man salva perfino gli arredi di
chiesa; e si vantò d’aver vantaggiato l’entrata di un
milione e centomila ducati.
</p>

<p>
Questo, e le sterminate ricchezze, e le potenti parentele
«gli fecero sorgere gran libidine di regnare, non
più come ministro d’un gran re, ma come sovrano d’un
gran regno» (Leti); e cercò intendersi coi potentati
d’Italia, massimamente con Carlo Emanuele, irrequietissimo
avversario dell’Austria, forse con Venezia, cogli
Uscocchi, coi Turchi, certo con Francia. Ma questa, per
quanto volonteroso di turbar il Napoletano, pare non
gli abbia dato orecchio, forse perchè temeva non giocasse
a due mani.
</p>

<p>
Venezia era malvista dalla Spagna, non solo come
emula vicina e come repubblica, ma perchè, massimamente
dopo la chiassosa sua lite col papa, rappresentava
l’opposizione, cioè le idee protestanti; si mormorava
desse appoggio agli Acattolici, trattasse coll’Olanda,
spedisse denari e munizioni ai Riformati nella guerra
dei Trent’anni<a class="tag" id="tag71" href="#note71">[71]</a>; onde l’ambasciadore spagnuolo concludeva:
<i>Aut Roma, aut Carthago delenda est</i>.
</p>

<p>
<span class="pagenum" id="Page_146">[146]</span>
</p>

<p>
Uscocchi, che in illirico significa fuorusciti, si chiamavano
i cristiani che dalle provincie man mano invase
dai Turchi, dalla Croazia, dall’Albania, dalla Dalmazia,
erano rifuggiti sulle coste meno accessibili dell’Adriatico:
molti aveano avuto ricetto da un Ungherese, signore
di Clissa, fortezza inespugnabile sopra Spalatro
sulla costa Dalmata; e di là correano addosso agli Ottomani,
sinchè ne furono snidati. Segna (<i>Zengh</i>), dentro
al golfo del Quarnero, tra fondi inaccessibili a navi
grosse, era pretesa dagli Ungheresi e minacciata dai
Turchi; onde l’imperatore per conservarsela vi lasciò
stanziare gli Uscocchi. Quivi non potevano essi vivere
che corseggiando, abilissimi fra quell’andirivieni di
isolotti e di seccagne; e dal prendere le navi turche
passarono a molestare anche le cristiane; e crescendosi
con quanti Italiani od Austriaci volessero esercitar il
coraggio o continuare i delitti, posero a sacco le città di
Dalmazia, e si rideano de’ legni armati a loro danno.
</p>

<p>
Il papa, altri potentati d’Italia e l’imperatore da gran
tempo querelavansi che Venezia avesse usurpato come
proprio l’Adriatico, anzichè lasciarlo libero a tutti
i costieri; ma giacchè se ne intitolava signora, lo tenesse
almeno sbrattato: — Impedisca le incessanti molestie
ai sudditi nostri», intimavale il Turco: i cavalieri
di Malta e quei di Santo Stefano ne coglieano pretesto
di predar le navi veneziane, come rappresaglia. Venezia
doleasi all’imperatore Massimiliano; e questo impiccava
sì qualche Uscocco, ma le costoro braverie trovava
<span class="pagenum" id="Page_147">[147]</span>
opportune a reprimere i Turchi; onde tolse a proteggerli
alla scoperta, crescendo baldanza alle loro devastazioni;
e in guerra atroce gareggiavasi di supplizj
come quando ognuno trovasi per difesa ridotto a farsi
giustizia da sè.
</p>

<p>
I Veneziani, non più sicuri nel proprio golfo, e pressati
dalla Porta a tor di mezzo que’ masnadieri, entrarono
nel Friuli austriaco, assediarono Gradisca (1617), demolirono
varie borgate a mare, coviglio de’ pirati, e si
allearono colle Provincie Unite e col duca di Monferrato
nemici all’Austria. Era succeduto nel governo del Milanese
don Pier di Toledo, austero, subito al comandare,
fiacco al far eseguire; che tolse di carica il grancancelliere
benchè nominato dal re, nulla a questo badando
allorchè ordinogli di ripristinarlo. Ricco di coraggio
non d’abilità, egli fu lieto d’un’occasione di guerra, ed
occupa Vercelli, mentre il vicerè Ossuna spinge sue
galee nell’Adriatico, e presi alquanti legni veneziani, ne
mena trionfo (6 7bre), ed assume per divisa il cavallo col motto
<i>Vittorioso in mare e in terra</i>. La pace di Parigi mette
in cheto le cose, restituendosi le città all’Austria, che
allora frenò gli Uscocchi, trasportandone la più parte
nel territorio di confine. Avrebbe essa dovuto rendere
anche le prese e pagare un grosso compenso, ma
rimandava da oggi in domani, e versava sopra il Toledo
e l’Ossuna la colpa del non voler restituire Vercelli e le
galee, nè sbandare le truppe.
</p>

<p>
Infatti l’Ossuna, od Alfonso de la Cueva marchese di
Bedmar ambasciadore ispano a Venezia, fecero scrivere,
probabilmente dal Welser, uno <i>Squittinio della libertà
veneta</i>, ingiuriosissimo a Venezia: Paolo Sarpi, richiesto
dalla Signoria a rispondervi, esso sì caldo impugnatore
di Roma, cagliò, onde si ricorse alle penne dell’olandese
Gross Winkd e del genovese Rafael della Torre. L’Ossuna
mostrava anche a Paolo V come i Veneziani non
<span class="pagenum" id="Page_148">[148]</span>
fossero da tenere per cristiani, giacchè spesso aveano
fatto pace e trattati coi Turchi, cacciato i Gesuiti, avversato
al papa, favoriti gli eretici di Francia e d’Olanda.
</p>

<p>
Così invelenivansi gli umori e stavasi già in sospetti,
quand’ecco il consiglio dei Dieci fa arrestare ed uccidere
alquanti stranieri. Che è, che non è, il popolo,
nel bujo di quelle arcane processure, bucina che i presi
e i morti sieno a centinaja; essersi scoperta una congiura,
diretta a mandare in fiamme la città, in rovina
la repubblica, e parteciparvi molta nobiltà: e perchè il
marchese di Bedmar andossene quei giorni dalla città,
si presunse autore dell’ordita. Congetture in aria, tanto
più che colla Spagna non s’interruppero le relazioni,
e che la signoria non pubblicò veruna informazione,
solo ordinando ringraziamenti a Dio per la repubblica
salvata.
</p>

<p>
Questo mistero pensate a quante ciancie diè luogo;
gli sbizzarrimenti de’ novellieri furono adottati dagli
storici; e restò la credenza che il duca d’Ossuna avesse
tramato d’annichilare Venezia, mettervi il fuoco, trucidare
il doge e i senatori, occupare la terraferma;
intendersela a tal uopo con molti Francesi, col Toledo,
col Bedmar; già tutto esser sullo scocco, quando il caso
o un traditore lo sventò. I critici successivi non poterono
venirne al chiaro: ma sembra che una trama fosse
in fatto sul telajo, opera di alcuni mercenarj sbanditi
da Francia al cessare delle guerre civili, e postisi al
soldo di Venezia, e massime di un Giacomo Pierre
normando, uom di mano e pratichissimo corsaro, il
quale, per guadagnar compagni, prometteva ajuti dalla
Spagna: ma la cosa fu sul principio scoperta e sventata
colla morte di poche persone<a class="tag" id="tag72" href="#note72">[72]</a>.
</p>

<p>
<span class="pagenum" id="Page_149">[149]</span>
</p>

<p>
Ma la Spagna v’era implicata veramente? I Governi
d’allora davano orecchio e mano a chi tentasse nuocere
ai loro nemici; e sembra provato non fosse soltanto
<span class="pagenum" id="Page_150">[150]</span>
millanteria de’ congiurati l’appoggio di essa, benchè la
prudenza dei Dieci il dissimulasse onde evitare una
rottura. Il Bedmar passava per uno degli ingegni più
<span class="pagenum" id="Page_151">[151]</span>
aperti e istrutti della Spagna, versatissimo nella storia,
di modi gentili, di larghi accorgimenti, sicchè rendevasi
caro e stimato, e da Venezia fu tolto per portarlo
<span class="pagenum" id="Page_152">[152]</span>
governator della Fiandra, e poco poi cardinale. Ma l’Ossuna
vedemmo come spiasse ogni via di pregiudicare
Venezia, e come si divincolasse per sottrarsi alla pace;
anzi si lasciava intendere di volerla fra poco diroccare;
se poi con arti tali, io non l’oso asserire.
</p>

<p>
Certo egli, arrischiandosi viepiù perchè aveva sposato
una figlia al figliuolo del duca di Lerma, ministro
onnipotente di Filippo III, non dissimulava le ambizioni,
graziava condannati a morte, abbondava in limosine e
donativi, sorreggeva la plebe contro la nobiltà, blandiva
Giulio Genovino eletto del popolo, fazioso uomo che
avrebbe côlto volentieri il destro di fare man bassa sui
nobili e ottenere al popolo parità di privilegi.
</p>

<p>
Contro l’Ossuna esclamavano dunque i preti di cui
non rispettava le immunità, i nobili di cui reprimeva
gli abusi, i pii che scandalezzava coi disciolti costumi
e cogli scherzi irreligiosi. I principi d’Italia in gran
sospetto domandavano fosse rimosso<a class="tag" id="tag73" href="#note73">[73]</a>: ma come
averne ragione? La Corte gli mandò l’ordine di disarmare,
ed esso invece ingrossò le truppe col pretesto
<span class="pagenum" id="Page_153">[153]</span>
d’una spedizione contro i Turchi; e poco dopo fidandosi
delle spagnuole, le sparpagliò nelle provincie e sul
littorale, e prese al soldo Francesi e Uscocchi. Udendo
poi che la Corte gli mandava un successore, disse: — Lo
riceverò con ventimila uomini»; e a sua moglie che
gl’insinuava d’obbedire, gittò in faccia un piatto d’argento:
raddoppiò intrighi col maresciallo Lesdiguières
e con Carlo Emanuele; riconciliossi i nobili con cariche
e doni, i Gesuiti col confessarsi da loro, la ciurma col
lasciare impuniti i misfatti: alla Corte imperiale promise
soccorrere con ventimila fanti, duemila cavalli e due
milioni in oro se gli fosse prorogato il viceregno; a
Madrid profondeva denaro e promesse, e mostrava il
pericolo di rimoverlo mentre raffittivano minaccie Venezia
e il Turco; avendo chiamato qui suo figlio colla
sposa, li festeggiò senza misura, messe fuori le gioje
reali, si pose in capo la corona, e domandò ai circostanti
se ben gli stesse; ma il principe di Bisignano gli rispose: — Sta
bene, ma in fronte al re»<a class="tag" id="tag74" href="#note74">[74]</a>.
</p>

<p>
Il cardinale Borgia, destinatogli successore (1621), dovette
dunque di sorpresa occupar Napoli; «nottetempo entrò
in Castelnuovo; la mattina si cominciarono a sparare
tutte le artiglierie piccole e grosse, e il duca si svegliò
alla tempesta di tanti tiri, ed ebbe a morir di dolore».
Così l’agente del duca d’Urbino, che soggiunge: — Questo
<span class="pagenum" id="Page_154">[154]</span>
è uno dei grandi matti che abbino mai governato questo
regno... Si porterà seco ducentomila ducati d’oro, senza
quel che ha dissipato e dato via...»<a class="tag" id="tag75" href="#note75">[75]</a>. Reduce a Madrid,
il debole e corrotto Governo l’accolse magnificamente
e quasi in trionfo: ma cambiatisi quell’anno stesso re
e ministro, egli fu messo prigione<a class="tag" id="tag76" href="#note76">[76]</a> co’ segretarj e
<span class="pagenum" id="Page_155">[155]</span>
gli amici; in un processo di tre anni i Siciliani deposero
<span class="pagenum" id="Page_156">[156]</span>
tanto bene di lui, quanto male i Napoletani; infine
<span class="pagenum" id="Page_157">[157]</span>
s’intese ch’era cascato d’apoplessia. Suo figlio, alcuni
anni dopo, venne vicerè in Sicilia.
</p>

<p>
<span class="pagenum" id="Page_158">[158]</span>
</p>

<p>
A questi incidenti teneva occhio e aggiungeva importanza
<span class="pagenum" id="Page_159">[159]</span>
la Francia, la cui rivalità con Spagna fomentava
<span class="pagenum" id="Page_160">[160]</span>
i malumori, assicurando un appoggio a chiunque
si levasse contro di questa. E principalmente nel regno
<span class="pagenum" id="Page_161">[161]</span>
di Napoli essa diede mano più volte a insurrezioni<a class="tag" id="tag77" href="#note77">[77]</a>;
e nel 1644 il marchese Saint-Chaumont, ambasciatore
pel Cristianissimo a Roma, scriveva distesamente di
trame a favor di un signore italiano, che non voleva
esser nominato se non al Richelieu, per tentare un
colpo sopra il Reame. «Da qualunque lato si guardi,
sarebbe di vantaggio a Francia, se non altro per darvi
briga a’ suoi nemici, e impedire che ne cavassero
uomini e denari per conservazione degli altri Stati».
</p>

<p>
E di interni tumulti occasioni troppe offrivano l’improvvido
governare e l’inesplebile esigere; ma le chiassose
dimostrazioni riuscivano sempre ad un fine stesso,
buone parole finchè il tumulto durava, poi forca e galera.
Sotto il Toledo vi fu sommossa contro il dazio sui
comestibili; e il Fucillo capopopolo, salito in palazzo
a presentar le domande, poco poi fu visto impiccato al
balcone tra due fiaccole, e la folla dispersa a bastonate.
Sotto il primo duca d’Ossuna sollevossi la plebe pel
caro del pane, e incolpando l’eletto Gian Vincenzo Starace
d’essere d’accordo col vicerè, l’uccisero, e cavatogli
il cuore e le budella, queste e i brani del corpo
sospesero per la città. Il vicerè lasciò bollire quel furore
promettendo; poi, animato anche dagli esempj di
papa Sisto V, fece arrestare i capipopolo, e fin trentasette
tanagliare, strascinare, squartare, cinquantotto
messi in galera, più di mille banditi; abbattuta la casa
d’uno speziale che diceasi sommovitore, ponendovi una
colonna infame, attorno alla quale entro nicchie ingraticolate
le teste de’ principali. Anche nel 1584 avendo
il vicerè imposto un ducato per ogni botte di vino, frà
<span class="pagenum" id="Page_162">[162]</span>
Lupo cappuccino si oppose risolutamente, eccitando il
popolo, che di fatto non soffrì tale aggravio.
</p>

<p>
E lamenti e badalucchi rinnovavansi ad ogni nuova
imposta, e non impedivano di stillarne sempre di nuove;
e diceasi in proverbio che il popolo di Napoli si governa
con Farina, Forca, Festini. Nel 1622 «il giorno
dell’Epifania il cardinale vicerè era andato all’arcivescovado...
e la plebaccia infame, arrecandosi dal Governo
quello che gli viene da’ peccati suoi, non solamente maltrattò
sua signoria illustrissima di parole, ma minacciò
fatti... Vedendosi mancare il pane, prorompe in questi
eccessi... Se quando si opposero a quelle gabelle l’estate
passata... ne avesse impiccati una dozzina, e poichè non
si trovarono i capi, zara a chi toccava, adesso non ardirebbero
di perdergli il rispetto... Il popolo, per cagion
della fame, si è tre volte sollevato questa settimana...
sento che domani si faccia giustizia di grosso numero
di quelle persone tumultuose, e particolarmente che se
ne faccia morire una mano alla ruota; tormento troppo
spaventoso... Oltre all’essere mangiate in erba tutte le
entrate del re, e ridotto a tanta miseria il regno..., se
qualche corpo di entrata ci è rimasto non intaccato, è
rimasto proprio perchè alla Corte stessa non sarà bastato
l’animo col suo braccio di cavarne sostanza senza
metterlo in rovina»<a class="tag" id="tag78" href="#note78">[78]</a>.
</p>

<p>
Il cardinale quassù accennato era Gaspare Borgia di
Candia, famoso venditor di giustizia, ma che «si guardava
bene da questa canaglia, che sopporta ogni cosa
eccetto la mancanza del pane, pel quale non stima la
vita»<a class="tag" id="tag79" href="#note79">[79]</a>. Il che, tradotto dal linguaggio diplomatico,
significa che la <i>vil plebe</i>, credendo aver diritto di vivere,
pretendeva a ragionevol prezzo il pane da quei
che credeansi in diritto di prefiggerne il valore; e per
<span class="pagenum" id="Page_163">[163]</span>
ciò e per la alterata moneta più volte rumoreggiò. Le
zannette, piccola moneta, erano ridotte dai tosatori a
tale che nessuno più voleva accettarle, nè tampoco a
peso. Credette il vicerè di provvedervi coll’abolirle;
ma i banchi ne aveano per quattro milioni e mezzo di
ducati, moltissime i particolari, perciò trovaronsi buttati
in miseria, e non essendovi surrogato altro, ne
rimaneva impacciato ogni commercio: nuova cagione
di tumulti.
</p>

<p>
Al succeduto vicerè cardinale Zappata, mentre passeggiava
fuor di città, s’accostò un povero con quattro
pani in mano dicendo: — Vedete, signore, che pane
brutto mangiamo!» Il cardinale gli disse: — Va con
Dio, capo di popolo». L’uomo rispose arditamente che
non era tale, e il vicerè comandò d’arrestarlo: ma
quello a strillare; infinito popolo accorre «gridando in
faccia al cardinale, — Ah zannettaro cornuto; e con le
sassate che piovevano sopra gli staffieri, fecero rilasciar
il prigione; e sua signoria illustrissima con la carrozza
a volo se ne tornò dentro»<a class="tag" id="tag80" href="#note80">[80]</a>. Per tali insulti furono
carcerate trecento persone, dieci condannate a morire
sulla ruota, dopo tanagliate sopra carri pei pubblici
luoghi; i brani de’ loro cadaveri sospesi per le mura a
pascolo degli uccelli, e le teste entro gabbie di ferro
sulle porte più frequentate; sedici condannati al remo,
<span class="pagenum" id="Page_164">[164]</span>
sdruscite le case, benchè vi stessero solo a pigione, tutti
gli altri tormentati orribilmente, indi prosciolti.
</p>

<p>
Quell’anno tutto durò la sollevazione, che raffittì nel
febbrajo seguente; e se «gli Spagnuoli non si facevano
forti ai corpi di guardia, si rinnovava il vespro siciliano»:
nel marzo, tre insurrezioni in una settimana:
nel maggio di nuovo, e molte persone «della plebaccia»
furono messe alla ruota, tagliata la mano, bruciate
le case.
</p>

<p>
La guerra di Valtellina, poi quelle di Genova, di
Mantova, di Catalogna, esigevano soccorsi, e i vicerè
arrotavano or malfattori or paesani, de’ quali ben di
rado ne tornava a casa. Il conte d’Olivares ordinò, anche
in tempo di pace, si tenessero allestiti ventimila fanti e
cinquemila cavalli per accorrere dovunque fosse bisogno;
col che toglieva al paese di poterne dare quando
il bisogno s’avverasse. Principalmente viceregnando il
marchese di Monterey si cavarono dal Napoletano non
solo per la Lombardia, ma per la Catalogna e la Provenza,
sin a quarantottomila pedoni e cinquemila cinquecento
cavalli, e un valore di tre milioni e mezzo di
scudi, oltre il fortificare tutto il regno per paura dei
Francesi, e crescere la squadra a sedici galee e ducentotto
bocche di cannone.
</p>

<p>
Per bastare alle spese cumulavansi debiti; si staggivano
le entrate che vi avessero i forestieri, poi anche
quelle de’ nazionali sopra rendite fiscali; obbligavansi
i Comuni a caricarsi di debiti; si vendeano terre fin
allora regie, benchè si opponessero anche colla forza.
Mandato dal vicerè Ponce de Leon per forzare i Comuni
a soddisfare al dovuto, il giudice della vicaria nè
tampoco trovò letto ove corcarsi; ma ad uno che gli
mostrava la miseria e l’impossibilità di pagare, fu risposto: — Vendano
l’onor delle mogli e delle figliuole,
e paghino».
</p>

<p>
<span class="pagenum" id="Page_165">[165]</span>
</p>

<p>
A tali storpi era la più bella parte d’Italia. Invano
si deputavano preti e frati perchè in nome del Signore
del cielo mitigassero quei della terra; una risposta unica
s’ottenea, le necessità della guerra. Il duca d’Alba (1622) nel
suo viceregno provò pesti, tremuoti, guerra; pur «non
mancò col suo valore andar incontro a’ Fati» (Giannone),
e «dimostrò l’animo suo magnanimo e generoso
nelle feste per la natività d’una figlia del re e per tosoni
d’oro compartiti». Il surrogatogli duca d’Alcala (1629) dovette
impegnare i proprj argenti perchè la Spagna
tardò ad inviar le galee che il trasportassero; poi incalzato
per sempre nuove truppe all’infausta guerra
di Lombardia, vendette le giurisdizioni che ancor rimanevano,
e che si opposero violentemente. Il duca di Medina,
che lasciò il suo nome a una porta, a una fontana
e ad un magnifico palazzo a Posilipo, smunse dal regno (1637)
trenta milioni di ducati, e quando fu chiamato a renderne
conto, sostenne che un vicerè non v’era obbligato,
e vantavasi aver lasciato il paese in guisa, che non vi
avea quattro famiglie capaci di imbandire buon pasto. Il
prode Almirante di Castiglia, succedutogli (1644), trovando
vuote le casse ed esigente il Governo, dichiarò non reggergli
il cuore di veder un sì prezioso cristallo spezzarglisi
nelle mani, ma alle sue rimostranze fu risposto,
andasse a regolare un chiostro di frati: e cedette il
posto a don Rodrigo Ponce de Leon duca d’Arcos (1646).
</p>

<p>
Intanto i Turchi infestavano le coste, i banditi le terre,
i gentiluomini la città con quotidiani duelli, e abbaruffate
simili a battaglie vere, don Ippolito di Costanzo e
don Giuseppe Caraffa sfidatisi uscirono alla campagna
con oltre cinquecento seguaci ciascuno. Si aggiungevano
mali naturali; e il 1631 comete strane e fuochi per
l’aria, e un mostruoso parto, e sangue gemuto dagli
altari parvero preludere alle spaventose eruzioni del
Vesuvio, le cui ceneri furono spinte fin di là dell’Adriatico,
<span class="pagenum" id="Page_166">[166]</span>
e ai tremuoti della Calabria, da cui rimasero distrutte
molte terre e la città di Nicastro, colla morte
di diecimila persone. «Tutto ciò è un nulla (cominciò
a predicare il medico Sassonio) a petto di quanto sovrasta;
e il regno e il mondo tutto ne andrà a sobisso,
il mare uscirà dal letto, pioveranno sassi, i monti vomiteranno
fiamme»; e talmente sbigottì, che molti
abbandonarono la patria.
</p>

<p>
Regnando Filippo IV, un legno carico di merci e di
Cristiani riscattati da Barberia, infettò di peste la Sicilia.
Filiberto di Savoja ch’erane vicerè, Giannettino Doria
arcivescovo, la magistratura municipale, diedero inutile
opera a mitigarla; cresceva di peggio in peggio, finchè
qualche pio in una grotta del monte Pellegrino scoprì
il corpo della romita Rosalia. Parve miracolo, e a folla
i cittadini arrampicavansi su per quella deliziosissima
pendice; la terra, l’acque, le pietruzze della grotta
divenivano reliquie; l’immagine della santa era affissa
per le case e le botteghe tutte; e mentre temeasi che
la fatica e il contatto esacerbassero la morìa, il conforto
venutone certo la alleggerì, forse la abbreviò.
</p>

<p>
Così si giunse fin al 1647, quando ogni cosa era
sossopra; la Germania sanguinava per la guerra dei
Trent’anni; la Francia ergeva barricate contro il suo re;
l’Inghilterra un patibolo pel suo; in Levante rincalorivano
le ostilità dei Turchi contro Candia; in Ispagna
il conte duca d’Olivares fece assumere il titolo di Grande
al suo povero re Filippo IV, e voleva meritarglielo
coll’acquistare nuovi paesi, al qual uopo doveva ai popoli
mozzar la libertà per ismungerli senza contrasti:
col che infellonì i Catalani che insorsero a rivendicare
il diritto di disporre di se stessi; perdette il Portogallo,
acquistato sotto Filippo II; de’ Paesi Bassi dovè riconoscere
l’indipendenza.
</p>

<p>
Le rivoluzioni sono contagiose; e ricorrendo allora
<span class="pagenum" id="Page_167">[167]</span>
in Sicilia una delle solite fami, se ne incolpava il
vicerè Los Velez. Messina grida pane, e il vicerè accorsovi (1647),
colle forche insegna a basire tacendo. Più
seriamente a Palermo il popoletto attruppatosi, assalì
la casa del pretore (20 maggio), minacciandovi il fuoco: nulla profittarono
Teatini e Gesuiti, buttatisi fra’ tumultuanti fin
col santissimo e colla promessa del pane buonmercato
e non più gabelle; stracciati i registri; insultato agli
esattori; sprigionati i debitori, i masnadieri e i Turchi,
si diede il sacco. Capo del tumulto un Antonio Pilosa,
ardito ad ammutinare, e insieme accorto a frenare e
dirigersi a un fine. I nobili usciti a cavallo sparnazzando
buone parole, indussero il vicerè ad abolir le
gabelle sul vino, sulla farina, sull’olio, sulla carne, sul
formaggio; ma il popolo non fidandosi, prese Francesco
Ventimiglia, discendente dagli antichi Normanni,
e il proclamò re. Declinando il pericoloso onore, egli
si offre conciliatore fra il governo e la plebe, ma si
prorompe alle armi; le corporazioni degli artigiani,
minacciati di saccheggio, mettonsi coi nobili e cogli
ecclesiastici, che tutti prendono le armi, reprimono gli
ammutinati. Le forche fecero il resto: ma più settimane
durò il subuglio; e Giuseppe Alesi battiloro, eletto
capitano generale del popolo, tolti all’armeria reale
fucili e cannoni, assalta il palazzo, proponendosi di
cacciar gli Spagnuoli e mettere lo Stato a popolo. Il
vicerè campò sulle galee; i nobili, perchè immuni da
molte gravezze, perchè attaccati alla Corte da impieghi
e da onori, perchè temevano disaumento ne’ fondi che
tenevano sulle pubbliche banche, si attestarono per
comprimere i ribelli; l’Alesi li chetò con promesse,
talchè essi ed i magistrati lo elessero sindaco perpetuo
con duemila scudi annui. Egli se ne gonfiò, procedeva
fastoso in cocchio dorato, seguito da armigeri; onde
perdette l’opinione del vulgo che lo gridava corrotto,
<span class="pagenum" id="Page_168">[168]</span>
o intento solo al vantaggio proprio, e ne motteggiava
il lusso: sicchè i meglio stanti ripigliano il sopravvento;
Alesi, abbandonato da tutti, è trovato in una fogna; e
la sua con tredici altre teste sono portate in trionfo per
la città.
</p>

<p>
Sossopravano contemporaneamente altri paesi della
Sicilia: ad Agrigento il vescovo non si salvò che col dare
ogni aver suo: a Messina trascendevasi in onoranze agli
Spagnuoli, per fare l’opposto dell’emula Palermo, ma
si domandava di levar le gabelle; pure i baroni riuscirono
a reprimere, e il vicerè tornato sicuro fece spianare
le case de’ rivoltosi, e colla forca credette restituir
vigore alla giustizia; insieme mandava fuori una perdonanza
generale, e promessa di abolire le gabelle e
stendere migliori regolamenti; ma da Spagna fu trovato
troppo morbido, ed egli sofferse tanti dispiaceri, che
di crepacuore morì.
</p>

<p>
Il cardinale Teodoro Trivulzio, che, con coraggio e
prudenza avea già governato il Milanese, vennegli sostituito (17 9bre),
e non che ricoverare in castello, sbarcò in mezzo
alla folla, che lusingata di tal confidenza e dell’avere un
vicerè italiano, lo accompagnò festiva, gridando, — Pace
e libro nuovo». Ed egli colle promesse e coll’affabilità
cattivò gli animi, mentre inesorabilmente puniva chi
ancora rialzasse il capo.
</p>

<p>
Di maggiori conseguenze tumulto si levò in Napoli.
Il cardinale Mazarino, allora ministro di Francia, ed
erede dell’odio del Richelieu contro Casa d’Austria,
avea più volte tentato il regno delle Due Sicilie, e nominatamente
nel 1640 sperò sorprendere Napoli mediante
intelligenza col marchese d’Acaja; ma questo scoperto,
fu dato al carnefice. I Francesi s’accostarono sbravando
fin alla spiaggia di Ghiaja, ma furono respinti. Sei anni
appresso, in occasione della contesa col papa pei Barberini,
il Mazarino preparò nuovo armamento a Tolone,
<span class="pagenum" id="Page_169">[169]</span>
meditando fare una diversione dal Piemonte allora
guerreggiato, col procacciarsi qualche possesso nelle
maremme di Siena, e fors’anche ciuffare il regno di
Napoli; ma per isminuire l’invidia di tanto acquisto, ne
designava re Tommaso di Savoja, che vi teneva partigiani,
e che prese il comando supremo della flotta (1646). Approdati
con dieci galee, trentacinque navi, settanta
legni minori, seimila fanti di sbarco e seicento cavalli,
s’impadronirono del forte, delle saline di Talamone, di
Santo Stefano, e assediarono Orbitello.
</p>

<p>
Il vicerè di Napoli, cui competeva la difesa di quei
forti, vi avea spedito il prode Carlo della Gatta: le navi
siciliane e spagnuole, affrontate le francesi (14 giugno) nelle acque
di Talamone, si nocquero assai senza venir alle strette;
ma nuovi rinforzi costrinsero i Francesi a recedere,
perdendo molte artiglierie e l’ammiraglio Brezé. Una
nuova spedizione sotto i marescialli La Migliaré e
Plessis-Praslin tolse Piombino al Lodovisi nipote del
papa, poi Portolongone; riparato così l’onore della
Francia, e assicuratole un porto per isbarcare quando
volesse a danno di Napoli, contro la quale spingea navi
e tramava coi baroni malcontenti.
</p>

<p>
O lasciar prevalere i Francesi o far morire di fame
i Napoletani, fu il dilemma, a cui era ridotto il vicerè
duca d’Arcos: il quale per salvar l’onore della Spagna,
dovette dal già esausto paese smungere nuovo denaro,
e costrinse il parlamento a decretargli un milione di
ducati. Non potevasi raccoglierlo che colle gabelle, ed
essendo tutte vendute, nè sapendosi quali altre inventarne,
si ridestò quella sulle frutte, odiosissima alla
plebe, a cui quelle sono pascolo desideratissimo nel
caldo clima, e dalla natura profuse. Giulio Genovino,
che trovammo eletto del popolo e turcimanno dell’Ossuna,
al cadere di costui avea avuto condanna di carcere
perpetuo in Orano; ma col mandare a Filippo IV
<span class="pagenum" id="Page_170">[170]</span>
un modello in legno della fortezza del Pignone, ottenne
la libertà; e reso a Napoli, si vestì prete per trovarsi
sicuro e meglio pescare nel torbido. A tal uopo istigò
alcuni frati a declamare contro la gabella; metteansi
fuori cartelloni, e specialmente uno ov’era effigiata la
Sicilia col motto evangelico, <i>Vi ho dato l’esempio;
come ho fatto io, fate voi pure</i>; e quando il vicerè
passava, urlavasi, — Abbasso la gabella.
</p>

<p>
Il giorno della Madonna del Carmine, la gioventù
solea dar assalto ad un castello di legno in piazza del
Mercato, brandendo canne, e guidato da capi. Uno di
questi era Tommas’Aniello d’Amalfi<a class="tag" id="tag81" href="#note81">[81]</a>, pesciajuolo
di venticinque anni, ridotto miserabile dacchè i gabellieri
colsero sua moglie con una calza di farina in contrabbando.
Franco, vivace, costui era conosciuto dai
signori per le cui case portava la sua mercanzia; più
conosciuto dalla plebe, come avviene di chi mostrò fierezza
e vigore, sincerità e giustizia; e in lui si rimetteano
spesso le differenze, a lui chiedeansi pareri.
Inizzato dal Genovino e dai frati (1647), mentre colla sua banda
munita di canne ed arpioni passava dinanzi al palazzo,
mostrarono ai signori di Corte le parti che l’uomo nasconde.
Un’altra volta un villano, che non aveva un
quattrino, e che sentivasi obbligato a pagar la gabella,
butta per terra e calpesta i fichi che avea recati; gli si
leva rumore intorno; chi raccoglie i frutti, chi ride, chi
freme, tutti schiamazzano come si schiamazza a Napoli,
e Masaniello sopraggiunto coi ragazzi dalle canne, difende
il fruttajuolo, sbraveggia i dazieri, e che più non
si vuol tollerare quell’insolito aggravio. Il magistrato
fugge, il tumulto raffittisce, il popolo stringesi a Masaniello,
e comincia, come sempre, dal bruciare i registri
e i banchi degli esattori, poi si difila sul palazzo del
<span class="pagenum" id="Page_171">[171]</span>
vicerè, protestando devozione al sovrano, ma scontentezza
del mal governo. Sbigottito da quel fiotto di popolo
vasto e ruggente, il vicerè trova ragionevolissima la domanda:
i popolari vogliono tolga pure la gabella sulle
farine, ed egli concede: vogliono rintegri il privilegio
di Carlo V, e poichè nella lunga tolleranza n’aveano
dimenticato il contenuto, vogliono averne in mano l’originale;
il governatore accorda tutto, e perdonanza
generale, e una pensione a Masaniello se acqueta il popolo.
Masaniello nega separarsi dai fratelli, e in poche
ore trovatosi padrone della città, obbliga ognuno a
prendere le armi, scarcera i contrabbandieri e debitori
del fisco, cassa le gabelle, comanda a’ fornaj di fare la
libbra di pane di quarant’once per quattro grana; disarma
i forti, lascia abbruciare cento ridotti di giuoco,
e i settanta casini e gli arnesi della finanza, levandone
però i ritratti del re che colloca sui canti tra candele
accese, gridandogli <i>Viva</i> mentre ne sconoscevano
l’autorità.
</p>

<p>
In simili occasioni tutti abbiamo veduto al popolo
torvo e minaccevole profondersi promesse e blandizie,
inghiottendo l’ira per rivomitargliela quando sarà intepidito
e raccheto. Il vicerè, mentre trattiene i lazzaroni
palleggiando, fin cinque assassini manda contro Masaniello;
ma il popolo li trucida, e dal sangue passa al
sangue, e a sfogar vendette. — Il principe di Cellamare
impinguò comprando le gabelle che s’inventavano: a
morte! — Il duca di Maddaloni non mi pagava il pesce
che gli portava a casa, e mi rispondeva insulti: a morte! — Il
principe Caraffa mi costrinse una volta a baciargli
il piede: glielo voglio troncare e mangiarmelo. — Morte
ai masnadieri! — morte a chi indossa il ferrajuolo,
perchè può nascondere armi proditorie! — morte a
chi non espone l’immagine del re e di san Gennaro!»
</p>

<p>
Masaniello operava con cuore e non senza senno;
<span class="pagenum" id="Page_172">[172]</span>
ma il prete Genovino spingealo ad esagerazioni (1647), e ne
rivelava i divisamenti al vicerè. L’arcivescovo Filomarino,
anch’egli come al solito assolveva, benediva, salvava
qualche innocente, e per suo interposto il vicerè
chiese a udienza Masaniello. Questi voleva andarvi in
pure brache e berretto da pescivendolo; ma il cardinale,
fin minacciando scomunicarlo, l’obbligò a mettersi
un vestone di broccato e cappello alla spagnuola, e i
lazzaroni non finivano d’ammirare il loro eroe rincivilito,
che a cavallo, colla spada nuda si condusse al palazzo.
Prima d’entrare, egli rassicurò la moltitudine: — Io
non ho operato se non pel bene di tutti; e appena
io vi abbia torni in libertà, ripiglierò il mio mestiero
senz’altro chiedervi che un’<i>Avemaria</i> da ciascuno nel
punto di mia morte». E come tutti a grandi schiamazzi
gliel promisero, seguitò esortando non deponessero le
armi se non dopo conseguito l’intento: — Diffidate
dei nobili; e se troppo io fossi trattenuto in palazzo,
buttatevi il fuoco».
</p>

<p>
Il vicerè gli usò quante cortesie la paura e la perfidia
suggerivangli; espresse meraviglia di trovar tanto accorgimento
in un pescivendolo ineducato; volea donargli
una collana d’oro ch’e’ ricusò replicatamente, solo accettandone
una di poco valore in segno della sua benemerenza;
e lo chiamava «Figliuol mio», e «Per tuo merito
oggi il re può dire d’esser re». Masaniello di
rimpatto gli toccò più volte la barba, confortandolo a
non aver paura; e poichè il popolo dubitando di qualche
violenza al suo capo, tumultuava, Masaniello fecesi al
balcone, e con mettere appena il dito alla bocca ottenne
silenzio da cinquantamila lazzaroni, e che tornassero a
casa. Anche sua moglie si presentò con un bambolo in
collo alla signora d’Arcos, e le disse: — Voi siete la
viceregina delle popolane. Mio marito governerà il popolo,
e il vostro gli Spagnuoli».
</p>

<p>
<span class="pagenum" id="Page_173">[173]</span>
</p>

<p>
Si proseguirono le conferenze, e il trattato (1647) conchiuso
fra il vicerè e il «capo del fedelissimo popolo della
fedelissima città» fu letto alla porta del duomo<a class="tag" id="tag82" href="#note82">[82]</a>,
spiegandolo Masaniello punto per punto a quella ciurma,
indi fu giurato sul vangelo e sul sangue di san Gennaro.
Masaniello v’accompagnò un’arringa, dove alle
cose assennate ne mescolò di pazze; encomiò la condiscendenza
del vicerè e l’animo pacifico dell’arcivescovo;
poi voleva colà stesso levarsi di dosso quella
incomoda vestitura per ripigliare le sue braghesse e il
cappello da lazzaro. Non che cercasse levarsi in istato,
egli vantavasi anzi della povertà: qualche volta, arringando
il popolo, calavasi i calzoni per mostrare il dorso
scarnato e il ventre vuoto, in segno della sobrietà conservata
anche fra quell’abbondanza. Ai cavalieri che
venivano per corteggiarlo, intima: — Via di qua, che
non voglio altra compagnia che di scalzi com’io sono».
Una volta l’araldo, fra gli altri viva in cui si sfogano le
plebi sollevate, intonò anche — Viva Masaniello», ed
egli inscurito, afferratogli il ciuffo, glielo tagliò colla
spada, minacciandolo di peggio se gridasse altro che — Viva
il re e il fedelissimo popolo di Napoli». Un
plebeo gli si accosta, e — Non ti fidare se prima non
hai in mano le chiavi del Castello»; ed egli, preso un
mazzo di chiavi, glielo maneggia sulle spalle, dicendo: — To’;
queste son le chiavi di Sant’Elmo». Uno mascherato
gli susurra all’orecchio: «Parmi che la fortuna
t’apparecchi una nobilissima corona»; ma egli: — Che
di’ tu? altra corona io non cerco che quella della Madonna;
altro non desidero che di sgravare la città dalle
<span class="pagenum" id="Page_174">[174]</span>
gabelle. Sono pover uomo, e serbato che avrò il paese
al re, tornerò a pescare».
</p>

<p>
Hanno bel volerne fare un eroe gli adulatori del
vulgo: costui era popolo co’ suoi difetti e le sue qualità;
misto bizzarro, non però singolare, di vanità e dabbenaggine,
di coraggio e pusillanimità; non elevatosi ad
altra idea che di pagar poco, avere il pane buonmercato,
e impetrar giustizia e miglioramenti dal re. All’arcivescovo
chiedeva: — Eccellenza, sarò arrotato? Eccellenza,
un gran peccatore son io, e voglio confessarmi.
Per me non dimando covelle: finito quest’affare, torno
a vender pesce». Ma eretto dalla plebe, nulla poteva
negar alla plebe: permessi alcuni supplizj, prese la passione
del sangue e del largire col denaro altrui e del
decretar monumenti come un re. Piantava tribunale in
piazza, ascoltando le accuse; e per lo più dalla sola
fisonomia giudicava; e lì a fianco stava il patibolo,
unica pena che infliggesse il disumanato pescivendolo;
poi su e giù a rompicollo per Napoli, urtando del cavallo
e ferendo, or accipigliato e minaccevole, or gettando
zecchini a manciate, e affogava nel vino il poco
cervello che gli era rimasto. Vedendolo operare da
demente, fu detto che il vicerè l’avesse con tossici dissennato<a class="tag" id="tag83" href="#note83">[83]</a>.
Se ne stomacano i savj; gliene vuol più
<span class="pagenum" id="Page_175">[175]</span>
bene la plebaglia: ma il fatale Genovino gli tiene addosso
gli occhi, e nel convento del Carmine ov’era
andato a confessarsi, i sicarj del Governo riescono a
trucidarlo. Il popolo, che jeri l’aveva idolatrato, oggi lo
strascina a vitupero; ma al domani, vedendo i fornaj
tornar il pane a ventiquattr’once, gliene rinasce l’amore,
e piange e schiamazza, e gli fa esequie che re mai non
ebbe, cioè il pianto di ottantamila cittadini; gli onori
dell’armi gli sono renduti da quegli stessi che l’aveano
ammazzato, e quarantamila soldati, coi tamburi scordati
e l’armi a rovescio, trascinando nel fango le bandiere,
ne accompagnarono fra campane e cannoni la
bara, dov’era portato sotto un panno ricamato a corone
e palme, colla spada e il bastone di generale; quattromila
preti e frati celebrarono per l’anima di lui; poi si
attestò che il capo riattaccato al busto mosse gli occhi
e parlò; che la sua mano strinse un rosario e diede la
benedizione: in una settimana pescivendolo, tribuno,
re, strapazzato, santificato.
</p>

<p>
Quell’assassinio non chetò la rivolta, che anzi in tutte
le provincie la plebe si ribella ai baroni; in Cassano
contro il principe dell’Ajerto; a Salerno, ad Avellino
contro i Sanseverino; a Serracapriola, a Procida, ad
Ischia contro i Del Vasto; a Celano contro i Piccolomini;
a Carniola contro il principe di Stigliano; a Nardò
<span class="pagenum" id="Page_176">[176]</span>
contro un Conversano della casa Acquaviva, detto il
Guercio di Puglia, che riuscito superiore, gli autori
della sommossa mandò tutti al supplizio senza rispetto
a grado o dignità; un vecchio di settant’anni fece impiccare
pel piede; ventiquattro canonici archibugiare,
poi le loro teste collocare coi berretti sugli stalli del
coro<a class="tag" id="tag84" href="#note84">[84]</a>; e abbattute le case, e confiscati i beni pel
valore di diecimila ducati, e altre sevizie di cui restò
fin oggi popolare l’esecrazione. Tutto l’Abruzzo, tutta
Calabria erano in armi; guaj agli appaltatori od esattori
dei dazj! guaj ai ricchi in generale; distruggeansi
i mulini, le case, uccideasi a furore; le sopite fazioni
rinasceano per aggiunger olio al fuoco; in Eboli un partito
fingendo volersi riconciliare con l’altro, ne trucidò
tutte le famiglie.
</p>

<p>
Napoli stessa era in uno scompiglio che mai il peggiore.
L’abolizione delle gabelle riduceva a miseria migliaja
di famiglie che le aveano comprate, e di cui erano
l’unica rendita: poi oggi tutte le donne faceano ressa al
monte di pietà per riaverne i pegni; domani gli studenti
chiedeano s’attenuasse il prezzo delle lauree; poi
i pitocchi davano l’assalto ai Certosini pretendendo li
frodassero delle limosine; altri ai forni e ai dogli: or
plebejamente si applaude, or plebejamente s’accusa:
tratto tratto si conciliano paci, ma i <i>ministri del demonio</i>
insospettiscono i popolani, e tornasi alle ire, al
sangue, al saccheggiare, all’incendiare<a class="tag" id="tag85" href="#note85">[85]</a>. Dal primo
bisogno di pane passavasi poi a qualche veduta più
alta; e mentre l’Arcos tentava eludere i privilegi concessi
per la paura, il popolo pretende che le concessioni
<span class="pagenum" id="Page_177">[177]</span>
non fossero chiare abbastanza; chiarite,
domanda altre; esige che il popolo abbia eguali voti
della nobiltà; comincia a declamare contro gli Spagnuoli
e ammazzare quanti ne incontra; vuol avere in sua
mano Francesco Toratto principe di Massa, che per gli
eccellenti servizj prestati a Taragona avea avuto premj,
poi n’era stato frodato, sicchè tenevasi in broncio cogli
Spagnuoli: viene creato capitano del popolo, e impetra
più larghe condizioni; ma le provincie domandano quel
che ottenne la capitale; tutti allettati da quella lusinghiera
idea di non pagare più gabelle.
</p>

<p>
Don Giovanni d’Austria, figlio naturale di Filippo IV
e grand’ammiraglio di Spagna, giovane di diciott’anni,
spedito con grossi navigli ma pochissime munizioni a
restaurar la fortuna spagnuola in Italia, accorse colla
flotta davanti a Napoli (8bre). Arcos chiama in castello i primarj
popolani sotto finta di parlamento, e li tiene ostaggi, e
di lassù bombarda la città mentre il secondano le navi;
talchè alfine si capitola, e il popolo depone le armi.
Era un gran pezzo che Napoli non vedeva alcuno dei
suoi reali; onde festeggiò clamorosamente don Giovanni
che rabbonisce e promette: ma Arcos, temendo non si
volesse per costui mezzo ottenere l’indipendenza, istillò
sospetti nel giovane eroe per disamorarlo del popolo;
poi quando la città si fu racqueta, ecco le truppe scendono
in ordine dai castelli, mentre da questi s’avventano
palle e bombe. Il furore spinge alla difesa i Napoletani
traditi; resistono, ammazzano, rincacciano; non potendo
i soldati venirne a capo in quel labirinto di vie
abbarrate, Arcos chiede l’interposizione del cardinale
<span class="pagenum" id="Page_178">[178]</span>
Filomarino; e questo nega, indignato d’essersi veduto
stromento all’iniquo sterminio del suo gregge<a class="tag" id="tag86" href="#note86">[86]</a> (1647). Il
<span class="pagenum" id="Page_179">[179]</span>
popolo, convertito lo sbigottimento in furore e la quistione
fiscale in politica, manda fuori que’ soliti manifesti
ove si giura morte alla nobiltà, e s’invita il mondo
in ajuto della giustizia; inalbera bandiera rossa; morte
a chiunque parli di pace; morte pure a chi propone di
buttarsi in braccio alla Francia. Il principe di Massa
ne animava il valore e ne dirigeva le difese, ma coll’esitanza
di chi sostiene una causa in cui non confida; e
perchè cercava di riconciliare o trar in lungo, perde
la confidenza, è ucciso, appiccato, e il cuor suo spedito
alla moglie. Allora si grida capitano Gennaro Annese,
archibugiere coraggioso e, per odio ai nobili più che
al re, repubblicante. Egli cercò trar le provincie al medesimo
sentimento; e le più avendo aderito, cominciò
guerra civile contro i baroni, empiendosi il regno di
grida, di furti, di atrocità.
</p>

<p>
Il vicerè aveva invitato tutti i baroni del regno ad
accorrere alla capitale e difendere la causa comune; e
raccolte masnade, vennero in fatti i duchi di Montesarchi,
di Salsa, di Conversano, e principalmente il principe
Caraffa di Maddaloni. Costui, a sedici anni capo di gran
famiglia e possessore di fortuna principesca, si abbandonò
alle consuetudini e al temperamento: con amori
chiassosi, chiassosi duelli e molte uccisioni guadagnossi
reputazione di gentiluomo compito: teneva la casa piena
di bravi, pronti a mettersi ad ogni sbaraglio per difendere
od offendere, insultar la legge, frodar la finanza,
fare stare i birri e soprusare la plebe. Col fratello don
Giuseppe e colle famiglie San Felice e Liguori tiranneggiavano
i contorni del borgo dei Vergini, come i Caracciolo
di Santobuono, i Minutolo, i Capecelatro molestavano
le vicinanze di San Giovanni di Carbonara, altri
altrove. Giuseppe Caraffa in pochi giorni per malumore
fece uccidere tre persone e due ferire gravemente;
Diomede rompere la testa a un mercante perchè era in
<span class="pagenum" id="Page_180">[180]</span>
urto con un altro suo protetto. Il Monterey, risoluto di
reprimere esso duca di Maddaloni, che allora aveva
appena vent’anni, mandò cento soldati per arrestarlo
in una sua villa a Posilipo; ma avvertito egli fuggì: onde
si lanciò contro di lui un mandato d’arresto, furongli
imposte multe, messi soldati nelle case e nei feudi di
lui ed a sue spese; e si computa che in pochi anni
dovesse pagare centomila ducati. Eppure fedelissimo
al dover feudale, servì all’Austria nella guerra dei Trent’anni,
in quella di Urbano VIII menò otto compagnie
di suoi vassalli per Maddaloni, dieci per Arienzo, sei
per Cerreto; e passava per un de’ migliori nobili; cavaliere
d’alto fare, splendido, liberale; piede di casa,
servitù, carrozze, cavalli, barche, tutto da gran signore;
e diceva che, come i re hanno la ragion di Stato, così
i nobili hanno la ragion di famiglia.
</p>

<p>
Masaniello guardavalo con odio particolare, onde
nella prima sollevazione gli furono bruciati i magnifici
palazzi, ucciso il fratello e altri parenti; ed egli buttatosi
alla campagna, fu de’ primi che osteggiasse Napoli,
nè mai desistè. Per opera di lui e degli altri baroni
erano intercetti i viveri alla città e provveduti i castelli;
di modo che le milizie regolari e il nome regio prevalsero.
Allora Napoli, ridotta all’estremo, ed essendosi
invano esibita al papa come ad alto signore del reame,
pensò ricorrere a quella Francia che dianzi aveva esecrata,
e i cui ambasciatori aveano soffiato in quel fuoco
per nuocere alla Spagna. Vero è che i Napoletani non
voleano sottoporsi ad essa, ma esserne ajutati a farsi
repubblica: repubblica coll’ajuto di un re.
</p>

<p>
Enrico duca di Guisa, di altissima famiglia francese
e discendente dai principi d’Angiò antichi signori di Napoli,
condannato di maestà, poi assolto, e rinomato per
galanterie, era allora venuto a Roma per far cassare il
suo matrimonio onde sposare una civettuola. Colà lo
<span class="pagenum" id="Page_181">[181]</span>
incontrarono alcuni pescivendoli andativi con titolo di
ambasciatori; e bello, manieroso, ricco e prode quanto
i ribelli s’immaginano facilmente, lo guardarono come
inviato da Dio, e lo sollecitarono a liberare il loro paese.
Tra per vanità propria e per gratificare a Francia egli
accetta, e sfolgora vanti e promesse: promesse e vanti
fanno i deputati della <i>real repubblica</i> di Napoli, e che
vi troverebbe censettantamila fanti in tutto punto, assai
cavalli e munizioni, e tre in quattro milioni, oltre gioje
e metalli. Ma egli arriva con non più di ventidue persone,
compresi i deputati napoletani e la servitù, pochissimi
denari tolti a usura, e qualche barile di polvere, e
trova null’altro che coraggio e disordine. Ma che importa?
gl’insorgenti si brigano essi mai coll’aritmetica?
la gioja va al colmo; si ripigliano gli assalti contra gli
Spagnuoli che possedono i castelli e mezza la città; si
rincacciano i nobili dalla campagna.
</p>

<p>
Intanto il Guisa, gridato «generale della serenissima
reale repubblica di Napoli», con fortunati successi rallegrò
la città<a class="tag" id="tag87" href="#note87">[87]</a>, estese emissarj per tutto il regno;
<span class="pagenum" id="Page_182">[182]</span>
trasse anche molti nobili nel partito popolano (1648); e se
avesse lealmente proclamato una repubblica, alla quale
partecipassero anche le altre provincie del regno e i
<span class="pagenum" id="Page_183">[183]</span>
cittadini coi nobili, forse si sbarbicava la dominazione
spagnuola. Ma, a tacere le sue ambizioni, egli molestava
colla solita pecca de’ Francesi, il tentar le donne; reprimeva
fin colla morte lo sparlare<a class="tag" id="tag88" href="#note88">[88]</a>; e mal soffriva
d’avere per eguale Gennaro Annese, che a vicenda non
voleva lui per superiore, e che sdegnavasi perchè mai
non nominasse il promesso senato.
</p>

<p>
Pure il coraggio cresce all’entusiasmo quando scoprono
la flotta francese; e benedicono a Francia:
Francia monarchica che viene a stabilire una repubblica
in Italia. Se quei ventinove ben provvisti vascelli
di guerra, comandati dal duca di Richelieu pronipote
del cardinale, avessero assalito la sguarnita flotta spagnuola,
certo la sconfiggevano: ma il duca non fece
che deporre qualche munizione, e voltò di bordo, perocchè
il Mazarino, che nulla rincoravasi del leggero
cervello del Guisa, non sentivasi d’impegnare la Francia
<span class="pagenum" id="Page_184">[184]</span>
in una guerra. Al qual Mazarino il duca scriveva: — Ben
ho a dolermi d’essere abbandonato dalla vostra
protezione nel maggior mio occorrente. Arrischiai
la vita sul mare; trassi dalla nostra quasi tutte le provincie
del regno; ho mantenuto la guerra per quattro
mesi senza polvere nè danari, e rimesso all’obbedienza
un popolo affamato, senz’avergli potuto dare
in tutto questo tempo più che due giorni di pane; sfuggii
cento volte alla morte, minacciatami e col veleno e
colle rivolte. Tutti mi hanno tradito, i miei stessi domestici
pei primi; l’armata navale non è comparsa che
per iscreditarmi appresso il popolo. Ma quello che più
mi accora è l’essersi fatta entrare madamigella Ponts
donna mia in un altro monastero da quello ov’io l’avea
pregata di ritirarsi. Era l’unica ricompensa ch’io pretendessi
alle mie fatiche, senza la quale nè di fortuna,
nè di grandezze, nè tampoco della vita fo conto; disperato
rinunzio ad ogni sentimento d’onore e d’ambizione,
nè penso che di morire per non sopravvivere ad
un crepacuore che mi fa perdere il riposo e la ragione»<a class="tag" id="tag89" href="#note89">[89]</a>.
</p>

<p>
Arcos aveva ricevuto dalla Spagna piena potenza di
trattare e concedere; il re ordinavagli, <i>Ajustareis todas
las causas de manera que esos mis subditos recivan
la mayor satisfacion que posible, y sean defendidos y
mantenidos en la paz y justicia que les deseo y devo
administrar</i>; egli ripeteva amnistie le più ampie: ma
poichè conoscevasi odiato da amici e da nemici quale
<span class="pagenum" id="Page_185">[185]</span>
causa di questi mali, fu richiamato (1648 aprile) e datone la patente
al conte d’Ognate. Questi con denari e con promesse di
perdono e di concessioni divide i rivoltosi, inimica al
popolo le cappe nere, e tratto per astuzia il Guisa fuor
della città, la occupa; secondato dall’Anese e dagli altri
capipopolo, i quali s’accorgevano che la rivolta non
facea se non convalidar la nobiltà, e che gli consegnarono
la chiave del Torrione del Carmine, ove furono
trovate perfin le corrispondenze del Guisa. Allora tutto
sonò di viva alla Spagna<a class="tag" id="tag90" href="#note90">[90]</a>, come dianzi di bestemmie;
la quiete tornò, e si rimisero ai mestieri quelli
che aveano preferito viver di baccano; il Guisa, fuggendo
travestito, fu preso e tradotto in Ispagna; sol
dopo qualche anno, per intercessione di principi, fu
liberato; e la rivoluzione finì come tutte quelle dove il
valore e il furore non son guidati dalla prudenza.
</p>

<p>
Se Francia voleva diroccare l’emula, quello era il
momento di far uno sforzo; ma i soccorsi che il Guisa
avea caldamente sollecitati arrivarono quando l’ardore
popolano era sbollito. Allora, come sempre, si credette
che il primo fremito della sconfitta sarebbe un buon
appoggio alla riscossa; e il Mazarino, conoscendo che
quello era «l’affare più importante che si potesse concepire»<a class="tag" id="tag91" href="#note91">[91]</a>,
cercò riaccendere il fuoco, ma non
<span class="pagenum" id="Page_186">[186]</span>
risolveva se far repubblica, o mettervi un re temperato
e amico di Francia. Tornò gli occhi su Tommaso di
Savoja, a un cui figlio avea sposata sua nipote Olimpia
Mancini; e gli somministrò bella armata e truppe di
sbarco, cui si unì una caterva di fuorusciti, che menavano
gli stranieri contro la patria, e agli stranieri promettevano
una sollevazione paesana per favorirli: ma
nessuno essendosi mosso, respinto dai regj, egli dovette
ritirarsi; e Piombino e Portolongone furono recuperati
dagli Spagnuoli.
</p>

<p>
Questi presero allora a incrudelire, quanto più avevano
nella paura condisceso; decollarono l’Anese,
<span class="pagenum" id="Page_187">[187]</span>
sebbene si fosse fatto traditore per essi (1653); appiccarono i
migliori de’ suoi compagni; tesserono di que’ turpi
processi che sogliono disonorare ogni ripristinazione;
bandi e confische colpirono chi colla fuga erasi sottratto
alla forca; e intere famiglie rimasero schiantate,
molti ammazzati compendiosamente; alfine il boja stesso
fu appiccato, convinto d’aver ricevuto denaro per far
penare di più gli sciagurati. Quello stesso Diomede
Caraffa, ch’era stato caporione della causa regia, sotto
altri pretesti fu colpito di grave tassa, poi in prigione,
indi trasferito in Ispagna, ove morì. I briganti che più
non poteano trovar soldo dai signori, costretti a tenersi
ne’ boschi, vi morivano d’inedia e di disagio. Il rigore
dell’Ognate parve eccessivo fin alla Corte, che gli surrogò
il conte di Castrillo.
</p>

<p>
A quella rivoluzione aveano preso parte molti pittori,
o ne furono vittime. Il Falcone, per vendicare un parente
uccisogli da un soldato spagnuolo, formò la compagnia
della Morte aggregandovi la più parte de’ suoi
colleghi e scolari, Coppola, Porpora, Micco, Spadaro, il
Po, il Mastuzzo, i due Fracanzano, Cadagora, Vacari
padre e figlio. Altri la immortalarono coi dipinti, come
Salvator Rosa, Spartaro, Giuliano Finelli scultore di
Carrara, Francesco Francanzano<a class="tag" id="tag92" href="#note92">[92]</a>, il quale poi ne
<span class="pagenum" id="Page_188">[188]</span>
tentò un’altra; ma scoperto, ebbe, per grazia dell’Ognate,
invece della forca, il veleno.
</p>

<p>
Don Giovanni d’Austria nella capitolazione, oltre il
pieno indulto delle colpe di maestà, e anche di qualunque
delitto ordinario commesso durante la turbolenza,
sebbene i rei fossero già in carcere e in galera,
e sebbene non avessero la remissione della parte offesa,
aboliva tutte le gabelle: stolta esagerazione, la quale
gettava sul lastrico migliaja di famiglie che le aveano
comprate. Furono dunque ristabilite e ordinate meglio,
assegnando la parte che competerebbe alla cassa
militare.
</p>

<p>
Ma anche molti nobili erano fuggiaschi o in bando,
altri stavano di pessima voglia, e guatavano verso
Francia<a class="tag" id="tag93" href="#note93">[93]</a>; e dopo che Enrico di Guisa ebbe ricuperata
la libertà (1654), lo sollecitavano a ritentar la ventura.
Il Mazarino lasciò che allestisse una spedizione a proprio
conto, promettendo assisterlo nel caso riuscisse.
Egli, fatto denaro in ogni modo, veleggia di Provenza
con sette vascelli grossi, quindici mercantili, sei galee,
sei tartane, ma molte ne perde nel tragitto. Sebbene
intanto il vicerè Castrillo si fosse atteggiato a difesa, e
avesse promesso perdono a chi ben si comporterebbe,
il Guisa sbarca a Castellamare (9bre), e se poteva accelerarsi,
occupava Napoli; ma sprovvisto di viveri, non secondato
come credeva, aborrito dai contadini a cui spalle
doveva vivere, egli fu costretto rientrare in Francia con
quei che gli rimanevano, dopo aver saccheggiato la
piazza. E la Spagna gettò di nuovo su questo scompiglio
il suo manto, ricamato a stemmi e foderato di spine.
</p>

<p>
<span class="pagenum" id="Page_189">[189]</span>
</p>

<p>
Alla Spagna n’era venuto profitto per l’abbattimento
dell’aristocrazia, fosse nelle stragi fattene dal popolo,
fosse poi nel punire; e d’allora cominciò a sminuir la
ricchezza delle famiglie e perdersene l’influenza, e molte
spagnuole si introdussero nei sedili. La Spagna poteva
dire d’essere omai libera nella dominazione napoletana,
eppure non la migliorò. Nel 1658 per la nascita d’un
erede del trono si chiese un donativo di trecencinquantamila
ducati, parola dimentica dal 48 in poi: per trovarli
si pose la tassa sul pane, e si cominciò la cantilena
d’inventare gabelle, venderle, inventarne di nuove. I
banditi ricomparvero, e i falsi monetieri, e i ladri nelle
vie della città; i feudatarj, perduta l’autorità del resistere,
ricuperarono l’arbitrio del soprusare.
</p>

<p>
La peste (1656) (giunta quasi perpetua ai mali di questo
secolo pomposo e sciagurato) imperversava in Sardegna;
pure il vicerè di Napoli per le <i>necessità della guerra</i> ne
traeva milizie, e con esse l’infezione. Ben potè egli
proibire che contagio si dicesse, e il male infierì in
città affollata e sudicia, sicchè migliaja al giorno morivano;
campi interi e le cave delle pietre furono colmate
di cadaveri; i galeotti turchi obbligati all’uffizio
di sepoltori, e quando essi pure mancarono, i cadaveri
insepolti nuove morti cagionavano. Si sperò salvezza
da suor Orsola Benincasa, morta testè in odore di santa;
e non che cassette, ma barili si empirono di monete,
offerte per alzare un monastero alle sue monache. Poi
il popolo incolpava gli Spagnuoli di spargere veleni e
unti, e che perciò morissero più vulgari che ricchi;
dappertutto vedeva avvelenatori e polveri; e molti
scannò a furore, altri processati, come un Vittorio
Angelucci, reo d’altre colpe, ma offerto vittima al pregiudizio.
Il morbo diffondeasi nella provincia, passava
a Genova, che all’interruzione dei traffici preferì questa
terribile eventualità; passava a Roma, ove pure fu
<span class="pagenum" id="Page_190">[190]</span>
creduto manifattura degli Spagnuoli, per punire il papa
d’aver ricevuto l’ambasciatore del sollevato Portogallo.
Insomma il vulgo attribuiva la peste fisica a quelli che
n’erano veramente la peste morale.
</p>

<div class="chapter">
<h2 id="cap153">CAPITOLO CLIII.
<span class="smaller">Guerra della Valtellina. Successione di Mantova
e del Monferrato. Il Mazarino.</span></h2>
</div>

<p>
Tanto basta a conoscere gli umori de’ governanti di
Spagna, e quella amministrazione, di nulla occupantesi
meno che del bene de’ popoli; mentre tutta Italia, impotente
di sè, trovavasi sbolzonata tra Francia e Spagna,
quella rivoluzionaria per interesse, questa conservatrice
materiale, «tutta gentilezza, tutta complimenti nelle
apparenze, ma a chi ben guardi, tutta superbia, tutta
avarizia, tutta crudeltà. Le mani, sproporzionatamente
lunghe, distende per tutto ove meglio le torna conto,
senza discernere l’amico dal nemico, lo straniero dal
parente. Atta a dominare schiavi, incapace di governare
uomini liberi, non è mai temibile tanto come allora che,
colla corona in mano, tu la vedi trattare vezzi, pieni di
pretesti di religione e di santa carità verso il dilettissimo
prossimo».
</p>

<p>
Così l’arguto Trajano Boccalini, il quale altrove scrive: — Se
l’Italia volesse considerare diligentemente quale
sia quella pace di ch’ella forse si vanta, conoscerebbe
ch’ella deve altrettanto dolersi di questo ozioso veleno
che la consuma, quanto nella sovversione e nella fiamma
aperta delle guerre altrui va commiserando i danni
degli amici». Egli medesimo introduce Francia a dire
<span class="pagenum" id="Page_191">[191]</span>
alla Spagna: — Con quella libertà che è propria della
mia natura, voglio dirvi che l’impresa di soggiogare
tutta Italia non è negozio così piano, come veggo che
voi vi siete dato a credere. Poichè, quand’io ebbi li
medesimi capricci, con mie rovine grandissime mi
sono chiarita, che gl’Italiani sono una razza d’uomini,
che sempre stanno con l’occhio aperto per escirvi di
mano, e che mai si domesticano sotto la servitù di stranieri.
E sebbene come astutissimi facilmente si trasformino
ne’ costumi denominanti, nell’intimo del cuor
loro servano vivissimo l’odio antico. E gran mercadanti
della loro servitù, la trafficano con tanti artifizj, che,
con essersi posti in dosso un paro di brachesse alla
sivigliana, forzano voi a credere siano divenuti buoni
Spagnuoli, e noi con un gran collaro di Cambrai, perfetti
Francesi; ma quando altri vogliono venir al ristretto
del negozio, mostrano più denti che non n’hanno cinquanta
mazzi di seghe»<a class="tag" id="tag94" href="#note94">[94]</a>.
</p>

<p>
Tutti gl’interessi e le passioni vennero a complicarsi
in due imprese che lungamente esercitarono diplomatici
e guerrieri; la sollevazione della Valtellina e la successione
del Monferrato.
</p>

<p>
Narrammo (Cap. <span class="smcap lowercase">CXLVIII</span>) come la riforma religiosa
fosse penetrata nella Valtellina, e quali le conseguenze.
Essa valle, cogli annessi contadi di Bormio e di Chiavenna,
avea formato parte del ducato di Milano, fin
quando i duchi furono costretti cederli ai Grigioni. Di
tal perdita non sapeano darsi pace gli Austriaci, poichè,
la valle allungandosi da settentrione a mezzodì fra la
Lombardia e il Tirolo, e fiancheggiandola i Grigioni a
destra e il Veneto a sinistra, opportunissima l’avrebbero
avuta a tragittar le truppe dalla Germania in Italia e
viceversa, mentre torrebbe alle francesi di passare nel
<span class="pagenum" id="Page_192">[192]</span>
Veneto. Per questi tragitti di truppe Venezia, Spagna,
Francia, Savoja aveano rimescolato incessantemente il
paese stesso de’ Grigioni, intrigando e comprando le
famiglie dei Pianta e dei Salis, corifee di due contrarj
partiti.
</p>

<p>
I Grigioni aveano stipulata col Milanese una convenzione
di buon vicinato e libero il transito delle merci
dirette a loro, purchè essi non lasciasser l’esercito nemico
varcare al ducato di Milano. Ma quando prevalsero i
Salis fautori di Francia, trassero ad una lega (1603) con Enrico
IV difensiva e offensiva, dove nessuna eccezione
faceasi a favor del Milanese. Se ne indignarono gli Spagnuoli;
e il governatore conte di Fuentes mandò minacciarli;
e vedendosi poco ascoltato, fabbricò un forte
appunto ove la Valtellina e la valle di Chiavenna sboccano
al lago di Como; sicchè di là poteva co’ suoi cannoni
impedire e gli eserciti e le merci della Rezia,
singolarmente il grano che questa trae dalla Lombardia.
Ai reclami de’ Grigioni egli non badò, tanto meno
dacchè tenne per nuova onta la loro lega coi Veneziani.
Questa scadeva nel 1615, e i Veneziani mandarono a
Coira per rinnovarla: ma gli attraversavano da una
parte Francia, volendo da se sola dipendenti i Grigioni;
l’Austria dall’altra per umiliare i Veneziani, che
allora astiava per la guerra degli Uscocchi. Ma i Protestanti,
a cui capo Ercole Salis, caldeggiavano gl’interessi
veneti per avversione alla cattolica Spagna, e levato
rumore (1618) cacciarono e l’ambasciadore francese e gli austrizzanti,
e gridando alla corruzione, alla superstizione,
piantarono un feroce tribunale (<i>Strafgericht</i>) che processò,
bandì, multò, uccise gli avversarj, come tali
contando gli zelanti Cattolici, e fra questi Nicolò Rusca,
veneratissimo arciprete di Sondrio nella Valtellina
(tom. <span class="smcap lowercase">X</span>, pag. 571).
</p>

<p>
Questa suddita indoloriva viepiù dal malessere dei
<span class="pagenum" id="Page_193">[193]</span>
padroni; e a tacere la sfacciataggine con cui i magistrati,
che aveano compro all’asta le cariche, se ne rifaceano
col vendere la giustizia, dai dissensi religiosi erano esacerbati
gli animi. Perocchè quei che venivano a governarla
dal paese de’ Grigioni, per lo più calvinisti,
favorivano ai loro religionarj, de’ Cattolici turbavano
le coscienze, il culto collo specioso titolo della libertà;
le persecuzioni portavano riazioni; ai supplizj si rispondeva
coi coltelli, finchè i Valtellinesi ordirono ed effettuarono
un macello universale de’ Protestanti (1620 luglio).
</p>

<p>
Il duca di Feria governatore di Milano, avutane contezza,
lusingava di pronti soccorsi l’insurrezione; scoppiata
che fu, esitò ad entrare nella valle, prevedendo
sarebbe favilla di vastissimo incendio. Di fatto i Grigioni
armarono per ripigliarsi le loro suddite; corsero
proclami, accuse, giustificazioni, recriminazioni; la
risolutezza degl’insorti inanimì i principi cattolici a
sostenerli; l’imperatore armò ai confini tirolesi, Spagna
ai milanesi; e si cominciò guerra che molti anni fu
prolungata. I Grigioni rioccuparono la valle, ma tutti
gli sforzi esterni erano elisi dall’intestino cozzarsi
tra Cattolici e Protestanti. I primi avendo avuto la
peggio, e trovandosi perseguitati ed espulsi, ricorsero
agli Austriaci, i quali invasero il paese Grigione, e restituirono
il sopravvento alla parte cattolica, che, col
solito abuso delle riazioni, spense la libertà. I natìi poco
tardarono a riscuotersi, e insorti cacciarono gli Austriaci
che non potevano trucidare. Accorsero questi per vendicarsi;
e se fossero riusciti a fissare il piede nella
Rezia e congiungerla col Tirolo, «poteva dirsi stretto
il laccio al respiro e alla libertà d’Italia» (Nani). E ne
fu ad un punto, atteso che la Francia avea dato mano
sin alla fazione austriaca, per quanto Venezia le intonasse
come guasterebbe i proprj interessi col lasciare
la Valtellina alla Spagna, che così avrebbe escluso
<span class="pagenum" id="Page_194">[194]</span>
perpetuamente gli eserciti francesi dall’Italia, e assicuratovi
il passaggio a’ suoi. La ragione valse a combinare
una lega (1622) fra la signoria veneta, il re di Francia e il duca
di Savoja; e si fecero sonare tanto alto que’ paroloni
d’indipendenza degli Stati e d’equilibrio scomposto, che
fu preso il compenso di consegnare le fortezze della
valle ai papalini. Acconcio viemeno risolutivo dacchè
morì Gregorio XV, che forse meditava farne un appannaggio
pe’ Ludovisi suoi nipoti, e Urbano VIII mostravasi
disposto a qualunque accordo coi Grigioni (1623), purchè
salva la religione cattolica in Valtellina.
</p>

<p>
Di ciò mal s’acquetava la Francia, e in Avignone
raccolse a congresso i ministri di Venezia, Savoja, Inghilterra,
Olanda, Danimarca ed altri, col titolo di reprimere
le trascendenze dell’Austria. Il risultato fu che
Richelieu, ministro onnipotente di Luigi XIII, affidò un
esercito al marchese di Cœuvres, il quale, ricantando
liberazione e indipendenza, trasse le leghe Grigie a giurare
la pristina alleanza, e occupò la Valtellina, senza
che i papalini facessero ostacolo. Accorse il duca di
Feria a chiudergli il varco pel Milanese, e costruttori
genovesi oppose ai costruttori veneziani, che al Cœuvres
aveano preparato una flottiglia sul lago di Como. Alcun
tempo continuarono le fazioni, sin quando (1626), nella pace
di Monson (pag. 71) tra Spagna e Francia, si convenne
la Valtellina tornasse ai Grigioni, ai patti che
godeva nel 1617; sola religione permettendovi la cattolica.
Spiacque ai Valtellini il rimettersi a una servitù
da cui si erano con braccio forte riscossi; spiacque ai
signori di Francia l’abbandono della valle che aveano
assunta in protezione; spiacque al papa si fosse stipulato
senza sua saputa; spiacque ai Grigioni la restrizione
imposta; e alla pace seguì un fremer d’armi universale,
complicato dal tentativo che dicemmo del duca di Savoja
contro Genova, e dalla guerra di Mantova.
</p>

<p>
<span class="pagenum" id="Page_195">[195]</span>
</p>

<p>
Abbiamo veduto (tom. <span class="smcap lowercase">VII</span>, pag. 407) Luigi Gonzaga
sottentrare ai Bonaccolsi nella signoria di Mantova
col titolo di capitano: Giovan Francesco nel 1433 ottenne
il titolo di marchese dall’imperatore Sigismondo,
e di vicario perpetuo, il che equivaleva alla sovranità.
I successori mantennero la fama di buoni guerrieri, e
formato un corpo di valorosi, lo prestavano a chi pagasse (1484).
Francesco II stabilì una razza di cavalli, che furono
ricercati lungo tempo anche in Inghilterra: combattè
col papa, con Francia, con Venezia, della quale comandava
già gli eserciti alla battaglia di Fornovo; poi contro
di essa nella lega di Cambrai: e caduto prigioniero,
smise le armi, e si ritirò a governare in pace il suo
paese. Terzo suo genito fu quel don Ferrante Gonzaga
che più volte nominammo; il primogenito Federico II
succedutogli (1519), ottenne che Carlo V nel 1530 ergesse il
paese in ducato, aggiuntavi la signoria di Guastalla<a class="tag" id="tag95" href="#note95">[95]</a>.
</p>

<p>
<span class="pagenum" id="Page_196">[196]</span>
</p>

<p>
Finita con Giovan Giorgio la stirpe dei Paleologhi (1533),
il Monferrato era conteso fra il duca di Savoja, il marchese
di Saluzzo, e questo Federico Gonzaga, qual marito
di Margherita, nipote dell’ultimo duca. Carlo V,
che come di feudo imperiale pretendeva disporne, onde
evitare l’incremento della Casa di Savoja, sentenziò a
favore de’ Gonzaga (1536), i quali così stettero marchesi del
Monferrato per quasi un secolo, fin quando Francesco
IV, sposo a Margherita figlia di Carlo Emanuele I
di Savoja, non lasciò altro discendente (1612) che Maria fanciulla
di tre anni. Il cardinale Ferdinando zio di lei ne
prese la tutela, poi anche il titolo di duca di Mantova:
ma al Monferrato aspirava Carlo Emanuele con ragioni
feudali per se stesso, o come a feudo femminino per
sua nipote, con una soprassoma smisurata di dote e di
compensi. La realtà si è che quella provincia pingue,
padrona del Po, e a due passi da Torino, gli veniva
d’estrema convenienza: ma altrettanta fermezza mettevano
a contendergliela gli Spagnuoli, conoscendola
troppo vicina a Milano, pericolosa in mano di quell’irrequietissimo,
per la fortezza di Casale, la più importante
d’Italia dopo Palmanova. Per quanto ogni prudente
sconsigliasse Carlo Emanuele da un’impresa che capovolgerebbe
tutta Italia, e a lui avverserebbe e Francia
e Spagna, egli vi si ostinò, tessè molte ritortole, impedì
tutti i proposti accomodamenti, e senza compassione
per altrui nè timore per sè, minacciava, gridava
<span class="pagenum" id="Page_197">[197]</span>
voler assicurare l’italica libertà, ormai sopra lui solo
appoggiata.
</p>

<p>
Poichè le pratiche colla Spagna non valsero, e il duca
di Lerma gl’intimò «Obbedisca», egli, trovandosi truppe
veterane, e denaro onde arrolare Svizzeri e Borgognoni,
sorprende il Monferrato mentre stava sicuro nella pace
e nella protezione di Spagna, occupa Trino, Alba, Moncalvo (1613),
con crudeltà e prepotenze da nemico.
</p>

<p>
La questione, che pareva semplice, implicava anche
allora l’eterna disputa sulla preponderanza straniera in
Italia. Il papa ripeteva pace, pace; i Veneziani e il
granduca sorreggevano Ferdinando Gonzaga, adombrando
degl’incrementi di Spagna; altrettanto faceva il
re di Francia, che, mentre dissuadeva Savoja da un’impresa
che metteva a repentaglio la pubblica quiete,
spediva a sostenere i Gonzaghi un loro parente. Perocchè
Luigi, terzogenito di Federico II, nel 1565
sposando Enrichetta di Clèves erede del ducato di Nevers,
era divenuto stipite dei Gonzaga di Nevers e
Réthel; coi talenti e col valore acquistò nome; e sebbene
Sully lo celii perchè «facea la campagna d’inverno
entro una buona carrozza col manicotto per riparare
le mani dal freddo», prese viva parte nelle guerre di
religione, e lasciò memorie importanti su quel tempo.
Carlo, costui figlio, spedito a soccorrere il parente, si
gettò in Casale.
</p>

<p>
Il granduca invia truppe, denaro ai Veneziani; l’imperatore
Mattia ordina al Savojardo che desista dalla
usurpazione, se no lo metterà al bando; Spagna fa dal
governatore di Milano assalire il Piemonte, e sbarcare
truppe condotte dallo stesso figlio di lui Filiberto ammiraglio.
Ma nè esortazioni nè minaccie svoltano Carlo
Emanuele, che sparpaglia manifesti e messi, blandisce
o strapazza gli ambasciadori: «risoluto (scrive uno storico)
d’ardere l’Italia purchè restassero le reliquie e le
<span class="pagenum" id="Page_198">[198]</span>
ceneri al suo profitto; gonfio d’ambizione e caldo di
sdegno, se vedeva l’armi spagnuole a fronte, minacciava
di tirarsi l’armi francesi nel seno; se il pontefice l’ammoniva
alla quiete, protestava d’inondare la provincia
d’eretici; se i Veneziani soccorrevano Ferdinando,
bravava di commovere i Turchi e di spingere nell’Adriatico
corsari stranieri». Intanto egli muove
mezzo mondo; gli uni lusinga col gran nome d’Italia,
altri inizza colle gelosie e coll’avidità; cede quando si
trova alle strette, ma subito ripiglia le pretensioni,
proclama insaziabile l’avidità degli Spagnuoli, mentre
questi lui denunziano ambizioso, e intollerabile sovvertitore
dell’italica quiete; anzichè sottomettersi ad
atto che implichi umiliazione, egli si rassegna a
veder guasti i territorj e i sudditi dalle armi e dall’epidemia.
</p>

<p>
Allora si fissarono gli occhi in esso come nella speranza
nazionale; «tutta Italia (scrive il vendereccio Siri)
prorompeva colla penna e colla lingua in encomj e panegirici
al nome di Carlo, e in affetti di giubilo e in applausi
d’aver ravvivato nella sua persona l’antico valore latino;
augurandogli la corona del divenire un giorno il redentore
della franchezza d’Italia e il restauratore della sua
grandezza»<a class="tag" id="tag96" href="#note96">[96]</a>; il poeta Marini confortava Venezia a
non far pace colla Spagna, ma tenersi unita a quel duca
per francare l’Italia dal giogo straniero; il Chiabrera lo
celebrava dell’aver «chiuse a nemico piè l’Alpi nevose»;
Fulvio Testi faceva che l’Italia, dopo descritti
i proprj guaj, si confortasse che egli farebbe degli strazj
di lei giusta vendetta, e lo sollecitava a rompere gl’indugi,
e compire la grand’opera; al che taluno, in nome
di Carlo, rispondeva, s’assicurasse, che la sua politica
e il suo ferro sarebbero sempre rivolti a conforto
<span class="pagenum" id="Page_199">[199]</span>
d’Italia<a class="tag" id="tag97" href="#note97">[97]</a>. Il Tassoni scriveva le <i>Filippiche</i> contro la
Spagna, flagellando la nobiltà italiana «infettata da empj
e servili pensieri», e tale che «se anche il Turco venisse
in Italia, li troverebbe in gran parte suoi seguaci,
più avidi d’assoggettarsi che non gli stranieri di riceverli
in soggezione», giacchè «la servitù straniera
tutti biasimano, ma tutti adorano, chi per ambizione,
chi per avarizia, chi per timore»; e gli esortava ad
unirsi a Carlo Emanuele e scuotere il giogo, come aveano
fatto i nobili del Belgio e della Germania<a class="tag" id="tag98" href="#note98">[98]</a>. Nessuno
<span class="pagenum" id="Page_200">[200]</span>
fu ascoltato; nè la nazione nè gli altri principi operarono
all’indipendenza.
</p>

<p>
Osteggiavansi allora gl’Imperiali e i Veneziani a cagione
degli Uscocchi; e i due rami austriaci di Spagna
e di Germania parendo accordarsi a sottomettere affatto
l’Italia, spingeano le galee del duca d’Ossuna e gli
Uscocchi a infestare le marine di Nizza non meno che
le adriache. Premeva dunque a Venezia che Mantova
non cadesse agli Austriaci, i quali così la circonderebbero;
laonde l’abate Scaglia, astuto ministro dell’astuto
Carlo Emanuele, potè ottenere da essa, non manifesti
soccorsi, ma sussidj; Francia stessa alfine si chiarì pel
Savojardo; e le spade famose del maresciallo Lesdiguières
<span class="pagenum" id="Page_201">[201]</span>
e di Carlo compromettevano l’onor militare
della Spagna. Pure, col trattato di Pavia, mediato dal
Cristianissimo, a Ferdinando furono assicurate Mantova
e il Monferrato; Carlo Emanuele, non che acquistasse
nulla, a fatica ricuperò la toltagli Vercelli; bensì crebbe
in bellica riputazione come quegli che con poche forze
avea fronteggiato gli Austriaci; tanto che i Boemi, ribellati
a questi, pensarono chiamarlo al loro trono.
</p>

<p>
Ma le successioni vacanti doveano essere per un secolo
la desolazione dell’Italia. A Ferdinando di Mantova,
che avea sposato Caterina sorella del granduca, succede
Vincenzo II suo fratello (1620-27), cardinale anch’esso, e che
anch’esso, pochi mesi dopo, muore senza figli: ultimo
del ramo primogenito di una stirpe che allor allora
aveva dato una sposa a Ferdinando II, una a Ferdinando
III imperatori, una al re di Polonia. I vizj degli
ultimi Gonzaghi gli aveano disonorati<a class="tag" id="tag99" href="#note99">[99]</a>; pure Mantova
<span class="pagenum" id="Page_202">[202]</span>
nella sua indipendenza avea goduto d’una prosperità, di
cui più non si dimenticò<a class="tag" id="tag100" href="#note100">[100]</a>, massime atteso i mali che
allora le piombarono a ridosso. Perocchè subito sorsero
<span class="pagenum" id="Page_203">[203]</span>
pretendenti al Monferrato Maria nipote di Vincenzo, la
costui sorella Margherita duchessa vedova di Lorena e
Carlo Emanuele; al Mantovano, Ferrante Gonzaga principe
di Guastalla, e più Carlo di Nevers, che nuovi
titoli si procaccia collo sposare Maria, unica che dicemmo
superstite del ramo estinto.
</p>

<p>
Tutti si allestiscono di congiure, di protezioni, di denaro.
Il conte duca Olivares, arbitro della politica spagnuola,
propendeva a riconoscere il legittimo erede di
Mantova; quando il Cordova, che provvisoriamente
governava il Milanese e, come fanno questi soldati,
desiderava rimanervi col mostrarsi necessario, fece
visto alla Corte di Madrid quanto nocerebbe l’assettarvisi
in due posizioni militari capitalissime un principe
vassallo di Francia, che questa avrebbe introdotto di
nuovo in Italia dopo mezzo secolo d’esclusione; e n’avesse
ordini o no, tentò sorprendere Mantova, ma
invano.
</p>

<p>
Più di tutti s’infervora Carlo Emanuele, che ricampa
le pretensioni sue, e mentre testè cospirava contro Spagna
per carpire il Genovesato e spartirlo coi Francesi,
adesso s’accorda di spartire il Monferrato cogli Spagnuoli.
L’imperatore, desideroso di fare uno smacco
alla Francia, trae in campo la sua alta sovranità, e
pretende che il Nevers rimetta in lui i suoi titoli. Il
papa, sebbene chiamasse Carlo «difensore della libertà
italiana» e l’esortasse a fare da sé<a class="tag" id="tag101" href="#note101">[101]</a>, doveva tenere
carezzato l’imperatore, in grazia delle guerre religiose
<span class="pagenum" id="Page_204">[204]</span>
che allora imperversavano in Germania; i Veneziani,
che aveano appena racconcio l’affare degli Uscocchi,
non osavano contrariarlo: ma il Nevers si risolve alla
difesa, e munisce validamente Mantova e Casale; e impegnando
il suo patrimonio, compra dodicimila fanti,
mille cinquecento cavalli di Francia.
</p>

<p>
L’importanza di Savoja fu posta in evidenza dalla
gara con cui Francia, Venezia, Spagna ne sollecitavano
l’alleanza. Prevalsero gli Spagnuoli; e il duca, ritortosi
contro l’esercito che di Francia calava (1629), al colle dell’Agnello
lo sconfigge e disperde. Il Cordova, proclamando
il bene dei popoli, il desiderio di liberarli dalla tirannia,
e baje siffatte sempre ripetute, sempre mentite e
pur sempre credute, con ottomila fanti e duemila cinquecento
cavalli entra nel Monferrato e assedia Casale.
I Monferrini, benvolti ai prischi padroni e addestrati
alle battaglie ne’ tumulti precedenti, resistono intrepidi;
i casalaschi sostengono l’assedio, in modo che il Cordova
è obbligato impegnar quivi tutto il suo esercito,
lasciando che Carlo Emanuele occupi non solo Trino e
gli altri paesi a lui predestinati, ma anche taluni devoluti
alla Spagna, e dissimulare per paura che colui non
voltasse casacca. Di fatto il duca ascoltava proposizioni
di qua e di là, e forse mandava vittovaglie ai Casalaschi,
mal gradendo che quella fortezza venisse in mano
degli Spagnuoli: «sicchè le campagne di Casale, destinate
da don Gonzalo per Campidoglio de’ suoi trionfi,
servirono di tomba per sepellirvi la sua reputazione e
quella delle armi spagnuole».
</p>

<p>
Quando di Spagna gli fu mandato lo scambio, il popolo
milanese lo congedò a torsi di cavoli; e la guerra,
e incidentemente il governo della Lombardia, furono
affidati ad Ambrogio Spinola (n. 1569). Quest’illustre genovese,
invogliato delle imprese che udiva compiersi da Italiani
in Fiandra, era ito a combattervi; e fatto generale di
<span class="pagenum" id="Page_205">[205]</span>
Spagna, col credito e coi denari proprj raccolse molti
venturieri anche italiani; dopo mirabile assedio ch’era
costato centomila vite, prese Ostenda e la fortissima
Breda; insegnò a sostituire galee alle navi da vela, colle
quali meditava anche uno sbarco in Inghilterra; e parve
degno di stare a fronte al maggior generale d’allora,
Maurizio di Nassau: se non che questi difendeva la libertà,
egli la osteggiava. Ma tanta gloria venne a logorarsi
sotto Casale: e benchè vi portasse due milioni in
denaro e poteri amplissimi sin di pace e guerra, sì bene
lo trovò difeso dal marchese di Thoiras, che addolorato
da questo primo sinistro delle sue armi, morì.
</p>

<p>
Luigi XIII aveva prodigato promesse al Nevers; e
dacchè ebbe faticosamente preso la Roccella, ultima fortezza
che rimanesse a’ Protestanti, scese in persona pel
Monginevra onde allargar Casale, mentre Nevers e i
Veneziani irrompevano nel Milanese; e Carlo Emanuele,
sconfitto a Susa, dovette di nuovo lasciare ai Francesi
questa chiave d’Italia.
</p>

<p>
Esso duca teneva già le terre che cogli Spagnuoli
avea pattuito; laonde, non restandogli altro a sperarne,
porse ascolto a Richelieu, che tra lui, Venezia e Mantova
combinò una lega per francheggiare l’indipendenza
italiana; il papa presterebbe ottocento cavalli, duemila
il Cristianissimo, mille ducento Venezia, seicento Mantova,
e ciascuno il decuplo di fanti; fu sin detto che
Carlo Emanuele se la intendesse col famoso generale
tedesco Waldstein, per tentare d’accordo una mossa che
desse l’ultimo tuffo a Casa d’Austria.
</p>

<p>
Aveva egli appena conchiuso, che ripigliò dispetto
coi Francesi, i quali, fortificando Pinerolo, mostravano
intenzione di radicarsi là donde gli avea divelti Emanuele
Filiberto; lamentavasi di non avere col loro mezzo
potuto ciuffarsi nè il Monferrato nè Genova, e negò il
passo agli eserciti loro. Insomma, sentendo che e Spagnuoli
<span class="pagenum" id="Page_206">[206]</span>
e Francesi aveano bisogno di lui, a quegli e a
questi perfidiava; prometteva agli uni di vittovagliare
Casale, prometteva agli altri di trovare pretesti a non
farlo; da Avigliana minacciava abbarrare i passi al
Richelieu, dal Po minacciava irrompere nel Milanese:
ma quell’interminabile scaccheggiare gli tornò a danno.
Perocchè Richelieu, in arnese di cavaliero, e avendo
a’ suoi comandi i marescialli di Bassompierre, di Crequi,
di Chomberg, varca la Dora, e ad Avigliana lo sconfigge (1630).
</p>

<p>
La successione di Mantova e del Monferrato implicava
dunque tutta Europa, atteso l’incremento o la depressione
che ne verrebbe a Casa d’Austria. Correva stagione
che ai Cattolici sarebbe importato di tenersi uniti
per far fronte ai Protestanti nella guerra che poi fu
intitolata dei Trent’anni. La durata di questa portò in
Germania una trasformazione della milizia; e poichè
la feudalità non apprestava soldati per lunghe imprese,
si reclutavano da una nuova specie di capitani di ventura,
forniti di denaro dai principi. V’entravano prima
valletti (<i>bübe</i>), poi scudieri (<i>knappe</i>), sinchè formavano
una lancia (<i>lanzknecht</i>), donde il nome di Lanzicnecchi.
Ogni loro devozione era pel capitano, non pell’imperatore
che nè li pagava nè li ricompensava; e dello scarso
e incerto soldo rifaceansi col rubare ad amici non men
che a nemici; spirata la capitolazione, per privilegio
imperiale poteano mendicare, spigolando come veterani
se alcuna cosa avessero lasciato indietro come soldati.
</p>

<p>
Ferdinando II imperatore, che di sue vittorie andava
unicamente debitore alla Lega Cattolica, della quale era
capo il duca di Baviera e braccio il Tilly, avrebbe voluto
un esercito proprio, ma gliene mancavano i mezzi;
quando glieli offerse Alberto Waldstein, povero gentiluomo
boemo, che a Padova aveva studiato astrologia
sotto l’Argoli, combattè nell’Ungheria sotto il celebre
Basta mantovano, nella Boemia, nel Friuli, nella guerra
<span class="pagenum" id="Page_207">[207]</span>
degli Uscocchi, poi di nuovo in Ungheria sotto il napoletano
Girolamo Caraffa di Montenegro, e fatto potente,
nelle stelle credette leggersi pronosticata una suprema
grandezza. Ed a questa unicamente egli mirava, non a
vantaggi dell’imperatore e della Chiesa: gli studj occulti
davangli del misterioso; e raccolto a proprie spese un
grosso di Lanzicnecchi d’ogni nazione e d’ogni culto,
che teneasi affezionati col saccheggio di tutta Germania,
ed innalzato duca di Friedland, divenne arbitro
dell’Impero. Molti Italiani militavano sotto di esso,
Torquato Conti, Belgiojoso, Savelli, Collalto, Aldobrandini,
Ernesto e Raimondo Montecuccoli, Piccolomini,
Strozzi, Diodati, Serbelloni, Colloredo, Galasso, Isolani,
che poi si arricchirono coi dominj strappati ai ribelli
di Boemia: da artisti italiani, e specialmente da Giovan
Pieroni architetto e da Baccio del Bianco pittore, fece
erigere e ornare i suoi palazzi: e speciale stima avea
de’ soldati e degli ufficiali napoletani che seco militarono,
quali Orsini, Caraffa, d’Avalos, Caracciolo, Brancani,
Toraldo, Tuttovilla, Liguori.
</p>

<p>
A lui i Protestanti opposero Gustavo Adolfo re di
Svezia, che rialzata la costoro fortuna in Germania,
bravava di voler scendere sull’Italia, Attila novello<a class="tag" id="tag102" href="#note102">[102]</a>.
<span class="pagenum" id="Page_208">[208]</span>
Versava dunque in grave pericolo il cattolicismo; eppure
la politica prevaleva al sentimento religioso, preparavasi
guerra al papa, e Francia ed Austria osteggiavansi
mortalmente per un paese che nè dell’una era nè
dell’altra. Il conte duca Olivares grida che nell’affare
di Mantova va della dignità della corona ispanica: Ferdinando
II rimugina i diritti storici su Roma, vuole
rivedere l’acquisto di Urbino, e — Sono cent’anni che
Roma fu saccheggiata, ed oggi si troverà più ricca
d’allora»; a Vienna ripetevasi: — Mostreremo agli
Italiani che c’è ancora un imperatore; andiamo ad aggiustare
le partite con essi».
</p>

<p>
I fatti secondavano le parole; poichè Carlo di Savoja
sperando incremento, salutava col titolo d’altezza il
Waldstein, al quale Ferdinando promise la marca di
Treviso e il titolo di duca di Verona se traboccasse
sopra l’innocente Italia que’ suoi Lanzichnecchi, che da
<span class="pagenum" id="Page_209">[209]</span>
tre anni sossopravano la non meno innocente Germania.
Da questa feccia di venturieri, viventi solo di ruba,
senza patria nè onor di bandiera nè altro sentimento
fuorchè l’avidità, esacerbati nell’atroce latrocinio dal
gusto di far male ai Cattolici, essi in gran parte luterani,
si schiumarono i più valenti, cioè i più ladri e
spietati; e accolti a Lindau sul lago di Costanza, mentre
credeasi l’imperatore li voltasse contro la Francia, li
diresse invece pei Grigioni verso l’Italia. Erano trentaseimila,
sotto Mérode, Collalto, Corrado, Furstenberg,
Altringer, Galasso, Baldironi ed altri capitani, i cui
nomi ripetevano le madri per isgomento dei figliuolini.
Mentre in Francia si declamava e prometteasi salvare
l’Italia, i Lanzicnecchi per la Valtellina, già immiserita
dalle guerre di religione, scesero in Lombardia, lasciando
dappertutto il guasto e l’inverecondia, domandando con
superbia, esigendo con atrocità, raccogliendo le maledizioni
di amici e di nemici. Il papa, temendo non rinnovassero
le scene del Borbone, piantò di fretta fra
Modena e Bologna quel che da lui fu detto Fort’Urbano,
e affollò truppe a difesa. Il duca di Mantova rifuggì a
Crispino, non avendo tampoco da vivere se Venezia
non l’avesse sussidiato: i Lanzicnecchi assediarono la
sua città, e sebbene certi che, consunta di cibo, solo
pochi giorni potea tenere, vollero averla d’assalto (18 luglio) per
saccheggiarla. Ciò che di peggio si legge o s’immagina,
fu allora fatto per tre giorni dai Tedeschi a Mantova;
le ricchezze che in tre secoli v’aveano adunate i Gonzaga,
tali da destare invidia ai maggiori monarchi,
andarono preda ai brutali; le donne tedesche ai loro
cenci sostituivano le migliori vesti che trovassero e pompeggiavano
insultando tra il sangue e i pianti; si mangiarono
perfino carni umane arrosolate. A diciotto
milioni di scudi si stimò il danno, oltre pellegrini capidarte,
oltre quel che non ha prezzo, le violenze e le
<span class="pagenum" id="Page_210">[210]</span>
profanazioni<a class="tag" id="tag103" href="#note103">[103]</a>. Il <i>pio</i> Ferdinando d’Austria si rammaricò
immensamente di quello strazio; più ancora la
<i>piissima</i> sua moglie Leonora Gonzaga; ma intanto al
popolo, già spoglio di tutto, l’inesorabile Altringer impose
la contribuzione di centomila doppie, e a chi tardasse,
bastonate.
</p>

<p>
Nè bastava, giacchè que’ sozzi nella lentissima loro
marcia lasciarono la peste. Era fresca ancora in Lombardia
la memoria di quella del 1576, denotata da san
Carlo che ne fu l’eroe a Milano. Una grave carestia,
prodotta da insolita quantità di nevi, aveva disposto
allora i corpi all’infezione, che venuta di Germania per
Bellinzona ed Oleggio, invase Milano e il resto della
Lombardia e del Veneto. Venezia spaventossi di dover
confessare la pestilenza, che ad un tratto ne svierebbe
il commercio e i forestieri; e i professori di Padova,
nominatamente i famosi Mercuriale e Capodivacca, sostennero
non poter essere contagioso il morbo che serpeggiava,
attesochè molto più rapida ne sarebbe stata
la diffusione, nè sarebbesi arrestato nelle povere e malsane
abitazioni; e in prova esibivano di porsi essi medesimi
alla cura: in conseguenza doversi tôrre via le
precauzioni che sgomentavano, come le barche imbiancate
di calcina che trasportavano i cadaveri e le robe
<span class="pagenum" id="Page_211">[211]</span>
infette. Peggiorata la condizione, tardi si presero saviissimi
provvedimenti: per ogni sestiere tre persone illustri
soprantendessero alla salute pubblica; una donna patrizia,
una cittadina, una popolana per ognuna delle
settantadue parrocchie provvedessero al bisogno degl’infermi;
pene severissime e fin di morte a chi trasportasse
roba da casa a casa; dalle finestre i fornaj ricevessero
il pane da cuocere e rendessero il cotto; non più scuole,
non cenciajuoli, non accattoni, non frati e monache
mendicanti, non gittare immondezze; purgati la notte
gli smaltitoj e le fogne, nessuna chiesa si ornasse che
colle tappezzerie consuete; non si ricevesse alcuno a
bere o mangiare nelle taverne; oltre le provvidenze per
le case infette e sospette. E subito che ad uno comparissero
i funesti segni, di qualsifosse condizione, era
tradotto all’isola Santa Maria di Nazaret, ove per consiglio
di Bernardino da Siena erasi, il secolo precedente,
eretto uno spedale per gli appestati e la quarantena.
Cresciutone il numero, si ponevano entro vecchie galee,
e la carità de’ preti, la solerzia de’ medici e degl’infermieri,
l’abbondanza di acqua, di farmaci, di viveri,
di panni, la sollecitudine de’ vigilanti sopra la salute,
la diligenza delle sepolture e degli spurghi, costarono
immense somme, eppure non diminuirono il male, che
trasse con sè i consueti disordini; e dall’agosto 1575
al marzo 77 perirono da cinquantamila vite. La magnifica
chiesa palladiana del Redentore fu poi eretta per
voto della liberazione.
</p>

<p>
A Milano, penetrata l’agosto, durò tutto dicembre,
uccidendo più di diciassettemila persone, assistite da
san Carlo, il quale diceva poi: — Non è stata la prudenza
nostra, che al principio della pestilenza rimase
così stupida e confusa: non la scienza de’ medici, che
non è arrivata pure ad intendere le radici di questo
male, tanto meno a trovarvi sufficienti rimedj; non la
<span class="pagenum" id="Page_212">[212]</span>
diligenza intorno agl’infermi, rimasti miserabilmente
abbandonati; ma la gran misericordia di Dio, che ha
ferito e sanato, flagellato e consolato». Per voto fu
alzata la rotonda di San Sebastiano; e dappertutto in
quell’occasione si pubblicarono libri, si fecero editti e
provvisioni pel caso che il flagello si rinnovasse: ma
poco valsero quando, solo mezzo secolo trascorso, si
riprodusse.
</p>

<p>
Perocchè sul passaggio di que’ luridi Lanzicnecchi
per la Valtellina, il lago di Como, la Brianza, la Geradadda,
cominciarono a scoprirsi cadaveri, coperti di
sozzi buboni; il popolo era già sbigottito da una cometa
comparsa poco prima, e che diceasi nunzia di guerra
e di peste; i medici mostrarono il pericolo instante; le
città chiesero ripari; ma i governatori erano stretti da
doveri ben più imperiosi, la guerra<a class="tag" id="tag104" href="#note104">[104]</a>: quel di Milano
rispose non saper che farvi, atteso che il passo di
quell’esercito «era necessario al servizio ed interesse
di sua maestà cesarea, e più presto s’arrischiasse il
pericolo temuto, che si perdesse la reputazione dell’imperatore»<a class="tag" id="tag105" href="#note105">[105]</a>;
e l’Arconati presidente del senato «non
sapea darsi a credere che fosse per venirne tanto
male».
</p>

<p>
Così il morbo lasciossi propagare in Lombardia ed
entrare in Milano, ove ben presto fin cinquemila al
giorno perivano. Per tradizione popolare e per componimenti
letterarj è viva in tutti la memoria di quel
disastro, nel quale basterà qui dire come, nulla giovando
gl’inesauribili soccorsi della carità cristiana, i due milioni
e più spesi dal Comune, e un milione ducentomila
<span class="pagenum" id="Page_213">[213]</span>
dal cardinale Federico Borromeo, essa città perdette
da centomila abitanti, e in proporzione la campagna e
le città di provincia. Nè quivi solo, ma per tutta Italia
infierì il morbo; in Torino di undicimila abitanti ottomila
perirono; diecimila a Como, settantacinquemila a
Genova, ottantamila in Venezia e seicentomila ne’ dominj
di terraferma: si estese poi al resto d’Italia, ove
pare mancasse un terzo della popolazione<a class="tag" id="tag106" href="#note106">[106]</a>, e molte
<span class="pagenum" id="Page_214">[214]</span>
terre rimasero disabitate, sì che più non si ricuperarono.
</p>

<p>
Fu il colpo di grazia a questo povero paese, ove non
si trovò più rimedio allo spopolamento, all’abbandono
delle campagne, alla trascuranza delle arti, alla prostrazione
degli spiriti sotto d’una sventura così estesa
e irreparabile, e nel dubbio d’una altrettanto immensa
perversità.
</p>

<p>
Perciocchè gli uomini, che, non potendo querelarsi
di Dio, hanno bisogno di svelenirsi contro qualche
uomo e mascherare di livore lo scoraggiamento, cominciarono
a credere che il morbo fosse propagato con
unti micidiali, fabbricati per malizia politica mista a
diabolici concerti, e pagati da gran signori, fossero i
Francesi, o il duca di Savoja per meglio ingrandire, o
il governatore Cordova per vendetta degli sgarbi usatigli
dai Milanesi, o qualche ambizioso che nella ruina
universale sperava elevarsi. La credenza prese una spaventevole
estensione; e l’autorità, forviata dal giudizio
popolare, processò alcuni e li mandò ad orribili supplizj,
colla legale iniquità dando ragione al furor popolare;
ed eresse una colonna <i>infame</i>, che doveva ai
posteri ricordare non la loro scelleraggine, ma la barbarie
dei giudizj o la debolezza de’ giudici, che immolavano
fino la legalità al pregiudizio plebeo ed alla
paura<a class="tag" id="tag107" href="#note107">[107]</a>.
</p>

<p>
<span class="pagenum" id="Page_215">[215]</span>
</p>

<p>
Sì orribili miserie non commoveano l’atroce inettitudine
o la caparbia ambizione dei padroni d’Italia, nè
la guerra nel Monferrato cessò finchè la peste non ebbe
decimato e rubatori e derubati, e reso vuoto ed incolto
il paese che i forestieri si disputavano.
</p>

<p>
Il veder tanti maneggi riuscire alla perdita de’ preziosi
suoi possessi e allo strazio dello Stato, amareggiò
Carlo Emanuele, che morì a Savigliano (1630), lasciando di sè
fama variissima; lodato da quelli che pregiano l’ambizione
d’ingrandire e il proposito di sbrattare dai forestieri
e d’unificare l’Italia, quand’anche i mezzi siano
conducenti a sbranarla ed a sottometterla ai forestieri.
<span class="pagenum" id="Page_216">[216]</span>
Vittorio Amedeo succedutogli con pensieri più moderati
e leali, era cognato del re de’ Francesi, eppure da
principio dovette combatterlo non senza abilità. I Francesi,
guidati dal maresciallo Thoiras, non riuscivano a
liberar Casale, nè gli Spagnuoli a prenderlo; intanto
d’ogni parte si combatteva e guastava alla peggio.
</p>

<p>
Giulio Mazarino, nato a Piscina negli Abruzzi, venne
per gli studj a Roma, dove suo padre<a class="tag" id="tag108" href="#note108">[108]</a> avea servizio
in qualità di gentiluomo coppiere nella casa Colonna.
Girolamo di questa famiglia, che poi fu cardinale,
piacquesi dell’ingegno svegliato del giovinetto, e
menollo seco in Ispagna a studiare nell’Università di
Alcala, donde ritornò per assistere suo padre accusato
d’omicidio. Quando poi il connestabile Colonna levava
milizie pel papa, il Mazarino ottenne una compagnia
di fanti. Da Torquato Conti, generale delle genti della
Chiesa in Valtellina, fu adoprato per trattare coi generali
spagnuolo e francese, e su quegli affari stese una
relazione, che al papa ne rivelò la capacità. Reduce a
Roma, cercò entrare a servizio del cardinale nipote;
ma poco profittando alla Corte, attese a studj legali.
Quando Gianfrancesco Sacchetti, commissario generale
delle armi pontifizie in Valtellina, fu destinato alla
guerra di Mantova, Urbano VIII volle espressamente
prendesse a lato il Mazarino, di cui subito apparve la
destrezza politica nel trattare con Francesi e Spagnuoli,
sicchè anche dopo dato lo scambio al Sacchetti, fu lasciato
colà, dove impegnatosi di rimettere la pace,
<span class="pagenum" id="Page_217">[217]</span>
correva dagli uni agli altri per ridurvi gli animi, e potè
introdurre una tregua, per cui Casale fu data agli Spagnuoli,
la cittadella ai Francesi.
</p>

<p>
Vi tenne dietro la pace di Ratisbona, compiuta dal
trattato di Cherasco (1630-31), sotto la mediazione di Urbano VIII,
stipulandosi che Francesi e Imperiali uscissero d’Italia,
l’imperatore desse al Nevers l’investitura del Mantovano
e del Monferrato, tenendo però guarnigione in Mantova
e Canneto; il Nevers cederebbe alla Savoja Trino, Alba
ed altre terre del Monferrato, che fruttassero diciottomila
scudi l’anno; Luzzara e Reggiuolo al duca di
Guastalla; la Francia serberebbe Pinerolo, Bricherasco,
Susa, Avigliana, solo fintantochè il Mantovano e il Monferrato
non fossero assicurati al duca di Nevers. A questo
fu restituito il funesto Casale; e quando ritornò in
Mantova, i principi gli rifornirono la casa depredata, il
granduca mobili e paramenti, il duca di Parma gli
argenti da tavola, quel di Modena cento paja di bovi
con altrettanti agricoltori. Tutte le parti esclamarono
contro questa pace: gli Spagnuoli ne vedeano scassinata
la loro reputazione in Italia; i Francesi stizzivano
d’abbandonare ancora quelle porte della penisola; il
duca di Mantova, sì solennemente protetto dalla Francia,
trovavasi smebrata la miglior parte del retaggio; laonde
già stavasi per tornare alle mani, quando il Mazarino,
galoppando di mezzo alle truppe in marcia, e gridando
pace di qua, pace di là, riuscì a rattoppare.
</p>

<p>
Vittorio Amedeo, per quanto di pessima voglia, dovette
cedere ai Francesi Pinerolo e la val di Perosa,
affinchè il Richelieu non gli contendesse la ottenuta
parte del Monferrato. Ma le gelosie fra il Richelieu<a class="tag" id="tag109" href="#note109">[109]</a>
<span class="pagenum" id="Page_218">[218]</span>
e il conte duca Olivares, quello padrone di Luigi XIII,
questo di Filippo IV, intesi a nuocersi in ogni parte
d’Europa, e ingrandire i loro padroni, non tardarono
a suscitare ostilità nuove tra Austria e Francia.
</p>

<p>
All’una o all’altra si attaccavano i principi d’Italia,
indipendenti di nome, servili di fatto. «Il duca di Parma
(dice un contemporaneo), quel di Modena, Genovesi,
Lucchesi sono deboli. Il granduca, votati gli erarj nelle
guerre passate della Germania, non molto applicato
agl’incomodi della guerra, con pochi e non sperimentati
consiglieri attorno, è mal atto a opporsi; obbligato
massimamente anch’egli ad ajutare, almeno in apparenza,
gl’interessi degli Spagnuoli. I Veneziani, separati
dalla Sede apostolica, che possono fare, se non gridare
ad alta voce, <i>State attenti</i>, ma senza frutto? Il papa
ha gli Stati circondati dagli Spagnuoli; solo non può;
con chi farà lega, senza timore di essere abbandonato
nel colmo del pericolo, in aperta diffidenza coi Veneziani
e col granduca? Sicchè i principi d’Italia poca
resistenza possono fare. Potrebbero chiedere ajuto al re
di Francia; ma essi fanno come chi elegge morir piuttosto
di veleno che di ferro, per allungare poche ore
la vita; temono più la spada francese che la lima spagnuola»<a class="tag" id="tag110" href="#note110">[110]</a>.
</p>

<p>
Il Richelieu, deliberato a rialzare la fortuna francese
<span class="pagenum" id="Page_219">[219]</span>
in Italia, e temendo che Savoja negoziasse cogli Spagnuoli
affine di recuperare Pinerolo, gli intimò o lega
o guerra. Vittorio dovette dunque a Rivoli stringere con
Francia un accordo (1655 11 luglio) per conquistare insieme il Milanese,
e spartirlo, facendo un rimpasto di tutta l’Italia; a
Savoja toccherebbe l’Alessandrino, tutto il Milanese e il
lago Maggiore, cedendo Cremona al duca di Mantova,
creatura dei Francesi, il quale rinunzierebbe il Monferrato;
altri vantaggi a Ottavio Farnese duca di Parma,
che scontento dell’indiscreta vicinanza degli Spagnuoli,
avea fatto gente e accolto i Francesi a Piacenza. Urbano
VIII favoriva l’impresa, pur sempre procurando
rappaciare mediante l’opera del Mazarino, allora secretario
di monsignor Pancirolo legato a latere, e che
instancabilmente spiava ed informava: ma Toscana,
non sentendosi esposta, poco se ne pigliava briga; gli
altri oscillavano; Venezia tenevasi in uffizio di paciera,
non mirando tanto ad incrementi proprj o a libertà
dell’Italia, quanto a conservare bilanciate Francia ed
Austria.
</p>

<p>
Nè di schietta fede operava nessuno; e mentre Vittorio
collegavasi colla Corte di Parigi, suo fratello Maurizio
cardinale rinunziava al protettorato di Francia per
divenir protettore dell’Impero; e l’altro fratello Tommaso
passava a servizio di Spagna; il che si credette
fatto d’intesa, per trovarsi l’adito in tre luoghi. I Francesi,
nojati di tante inquietudini avute da Carlo Emanuele,
s’erano fitti a voler la Savoja<a class="tag" id="tag111" href="#note111">[111]</a>; e perchè,
<span class="pagenum" id="Page_220">[220]</span>
oltre Pinerolo, non mancasse un altro passo verso l’Italia,
pensarono alla Valtellina, le cui sorti non erano
ancora state definite. Affine dunque che di là non venissero
soccorsi tedeschi al Milanese, rinvigorirono la parte
francese tra i Grigioni, e mandarono in Valtellina il duca
di Rohan, gentiluomo di gran nome e caporione de’ Riformati.
Senza darne avviso egli traversa la Rezia, occupa
la Valtellina per <i>proteggerne la libertà</i>, e vi esercita
maestrevolmente la guerra di montagna. Lombardi si
accolgono dal lago di Como, Tirolesi dal Tonale, Tedeschi
dal Braulio per <i>ispennare i galli</i>, come diceano,
e fra ciò trattando da nemico l’innocente paese; ma il
Rohan li sbaraglia, e piantatosi nella valle, vi fa da padrone,
obbliga i natii a rimettere all’arbitrio del re le
loro differenze coi Grigioni, per quanto sapessero come
Francia, e il Rohan specialmente per religione, propendessero
ai Grigioni. Eppure questi ultimi non s’adagiarono
all’accordo proposto; e il Rohan dalla sponda
orientale del lago di Como tentava far una punta nel
Milanese per dar mano ai Francesi che di Piemonte
v’erano condotti dal maresciallo di Crequì. Costui, uom
da caccie più che da guerra, con buon esercito assedia
Valenza, ajutato dal Farnese duca di Parma, ma con
tanta sfortuna quanta inettitudine; passa il Ticino a Buffalora,
guastando il naviglio; accampa nella brughiera,
desiderando almeno saccheggiar Milano: ma sì improsperamente
si conduce, che va fama siasi lasciato corrompere
dall’oro austriaco; — frase antica.
</p>

<p>
Se si pensi che le truppe anche amiche ricevevano
scarsissima paga, la quale spesso era ritardata, sicchè
esigevano imperiosamente il vivere dai privati o dai
feudatarj, nelle cui case e terre alloggiavano, si comprenderà
qual fosse la miseria di popolazioni, che non
sapevano mai fin dove arriverebbero le esigenze di
costoro.
</p>

<p>
<span class="pagenum" id="Page_221">[221]</span>
</p>

<p>
Vittorio Amedeo, generalissimo della Lega, opera in
tentenno perchè non volenteroso, e perchè ingelosito
del Crequi, per modo che i Francesi sono costretti a
ritirarsi, imputandosi a vicenda la mala riuscita. Il Farnese
che aveva osato cimentarsi con Spagna, eccolo
esposto ai risentimenti di questa e del papa suo sovrano;
il papa si contentò d’intimargli cessasse le armi;
il duca di Modena ne invase gli Stati con soccorsi di
Lombardia; e li desolarono finchè il papa rannodò la
pace (1536), restando Sabbioneta agli Spagnuoli, e ruinato il
paese. Francesco di Modena ottenne dagli Spagnuoli il
principato di Correggio, tolto a Siro che avea adoprato
consulti e coraggio per salvarsi dai Tedeschi, e che ne
veniva spogliato col pretesto di adulterata moneta<a class="tag" id="tag112" href="#note112">[112]</a>.
</p>

<p>
D’altra parte in mezzo ai Grigioni, sempre scissi tra
Francia e Spagna, quest’ultima prevalse, in grazia delle
condizioni che il re di Francia avea proposte alla Valtellina,
e fece animosi a cacciare i Francesi: il Rohan
vi accorse, e preso in mezzo dagli insorgenti, e non
soccorso dal Richelieu per invidia, dovette tornarsene
al suo paese. Ai Valtellinesi non restò più che rimettere
la loro sorte all’arbitramento della Spagna. Un consiglio
ecclesiastico a Madrid decise potersi popoli cattolici
riporre sotto il dominio d’eretici, purchè cautelati che
nella religione non avrebbero molestia; e la valle,
dopo tanti patimenti e tanto sangue, fu restituita ai
Grigioni.
</p>

<p>
<span class="pagenum" id="Page_222">[222]</span>
</p>

<p>
Maggior gola a Francia e a Spagna faceva il Piemonte,
sicchè lo rimescolarono fin nelle viscere. Vittorio
Amedeo morì a Vercelli (1637) ancor fresco, e sì improvvisamente
che la fama il disse avvelenato dal
Crequì<a class="tag" id="tag113" href="#note113">[113]</a>; e Carlo Emanuele II suo figlio non avendo
che quattro anni, Spagna ed Austria s’impegnano per
darne la tutela ai zii Tommaso e Maurizio ad esse devoti;
mentre i Francesi appoggiano Madama Reale,
cioè sua madre Cristina figlia d’Enrico IV e sorella del
regnante di Francia, al quale per tal modo riuscirebbe
ligio il Piemonte. Qui lunghi intrighi de’ confessori,
ch’ebbero sempre grand’entratura in quella Corte<a class="tag" id="tag114" href="#note114">[114]</a>.
L’imperatore pretende che Cristina produca le sue ragioni
avanti a lui: e perchè essa sdegna quest’atto di
vassallaggio, egli si chiarisce per gli zii, che ustolando
l’eredità del nipote o almeno la reggenza, si rassegnano
persino al vassallaggio dell’imperatore, a ricever guarnigione
spagnuola in tutte le fortezze, e ad altre dure
condizioni; compromettendo l’indipendenza dello Stato,
mentre spargono che Madama lo sagrificasse ai Francesi.
E danni e pericoli venivano in fatto dalle vivacità
francesi, dalla lentezza spagnuola, dalle divisioni intestine;
Galli-Piemontesi combattono Ispani-Piemontesi;
ogni città osteggia l’altra con insegne avverse e tutte
straniere; a gara guastansi campagne e vite; preti e
frati parteggiano ed aizzano; i tradimenti si alternano
colla forza aperta. Anche il mare è contaminato di
<span class="pagenum" id="Page_223">[223]</span>
stragi; e la flotta spagnuola diretta alla Finale per portare
uomini in Lombardia, è assalita dalla francese in
vista di Genova e sconfitta, ambedue perdendo il loro
generale.
</p>

<p>
Il Leganes governatore di Lombardia, protestando
venire in Piemonte soltanto per tutelarlo dall’oppressura
francese, distrugge Breme (1639), al cui assedio era perito il
Crequì; dopo gloriosa resistenza prende Vercelli, ciuffa
Cherasco: il principe Tommaso sorprende Torino, ma
le natie contestazioni impediscono d’assediare la cittadella
in cui Madama erasi gettata. Il Richelieu volò a
soccorrere la sorella del suo re, ma opera interessato;
e per trarre dalle strettezze di essa vantaggi alla Francia,
fin colle minaccie voleva indurla a consegnare a lui
i suoi figliuoli e la fortezza di Monmeliano; il che essa
ricusò. Casale, spasimo degli Spagnuoli, torna campo
di fiere battaglie (1640), ed Enrico di Guisa conte d’Harcourt
ed il maresciallo di Turenne vi esercitano la famosa
loro abilità. Leganes, qui occupato, non potè soccorrere
Tommaso, che dopo memorabile assedio fu costretto
rendere Torino al maresciallo d’Harcourt<a class="tag" id="tag115" href="#note115">[115]</a> (17 9bre); e la
Reggente vi ricomparve.
</p>

<p>
Consigliere, sostenitore e amico di questa era sempre
il conte Filippo d’Agliè, perciò odiato dal Richelieu; e
il governatore francese un giorno lo invita a un ballo,
il fa cogliere e portar prigione a Vincennes: talmente
gli amici erano funesti non men de’ nemici. La pace era
fatta, ma Francia non volea sgombrare le terre occupate,
non Spagna le sue, i due zii pretendevano piazze
forti per propria sicurezza, e si tornava ogni tratto ad
<span class="pagenum" id="Page_224">[224]</span>
avvisaglie. Di tale stata e della debolezza d’una principessa
bella, leggiera, adulata, vantaggiavansi i nobili,
che soprusavano ai popolani e malversavano il denaro
pubblico.
</p>

<p>
Frattanto l’instancabile Richelieu suscita nemici alla
Spagna sì in Catalogna, sì in Portogallo, sì nel principato
di Monaco. In questo brano della deliziosa riviera
ligure, appartenente alla Casa Grimaldi, fin dal 1605
Spagna teneva presidio per concessione del fanciullo
Onorato II; ma poichè essa non pagava i soldati, il
principe era costretto mantenerli; sicchè, desideroso di
sbrattarsene, s’intese coi Francesi, avvinazzò la guarnigione
spagnuola, e ne fece macello. I Francesi vi buttarono
proprio presidio, nè più ne uscirono, conferendo
al principe il titolo di pari di Francia e il ducato del
Valentinese.
</p>

<p>
Nuovi accordi del duca Tommaso colla Spagna portarono
nuove ostilità; all’assalto d’Ivrea, l’Harcourt
diceva ai soldati: — Figliuoli, salvate le mura pel re,
tutto il resto è a voi»; ogni cittaduola, ogni bicocca
fu assaltata e difesa; sinchè Madama pacificossi coi cognati,
troppo tardi scaltriti che mal si compra un trono
con braccia forestiere. Nel trattato di Torino ella fu
riconosciuta tutrice; però gli editti doveano farsi «con
l’assistenza de’ principi cognati e col parere del consiglio».
Maurizio, tornato al secolo e sposata Luigia sorella
del duca, veniva a governare o piuttosto a regnare
su Nizza; Tommaso su Ivrea e Biella; ed esigevano dal
Piemonte buoni denari per soddisfare i mercenarj con
cui il Piemonte aveano sobbissato. Luigi XII li toglieva
a protezione e stipendio, purchè molestassero gli Spagnuoli;
che in fatto vennero attaccati in ogni parte, e
Piemontesi e Francesi occuparono molte terre lombarde.
</p>

<p>
Moriva tra questo il Richelieu (1642-43), e poco dopo Luigi XIII,
di cui quegli era stato l’anima; e sottentrava Luigi XIV
<span class="pagenum" id="Page_225">[225]</span>
ancor fanciullo, sotto la reggenza di Anna, ch’ebbe per
ministro Giulio Mazarino, del quale i Francesi dissero
tanto male solo perchè italiano. L’abbiamo purdianzi
trovato destro negoziatore a Cherasco, altrettanto buon
capitano mostrossi in Valtellina, e sebbene coraggioso
ad affrontar le spade in duello e le fucilate in una mischia,
preferì la vita ecclesiastica, come più opportuna
a salire. Di fatto i grandi politici allora formavansi nella
Chiesa, che, oltre svolgere le facoltà dell’uomo, vi aggiungeva
la dignità del grado. Presa la sottana, fu sommista
del cardinale Barberini con ottocento scudi di
provvigione, poi vicelegato ad Avignone, poi nunzio
straordinario in Francia. Tornato a Roma, gli Spagnuoli
lo perseguitarono come propenso ai Francesi, onde il
Richelieu, che aveva imparato a stimarlo come nemico,
lo invitò in Francia; e Luigi XIII lo naturalizzò e lo
propose cardinale; allora andò ambasciadore straordinario
al duca di Savoja e plenipotente ad Amburgo: e
il Richelieu, che gli aveva specialmente commessi gli
affari d’Italia, morendo lo raccomandò come capace di
compiere l’opera sua. In fatto egli riuscì a conchiudere
la pace di Westfalia (1648), dopo trent’anni di guerre religiose,
e dopo che da quattro anni vi disputavano cencinquanta
ambasciadori: dove fu rimpastata la carta
d’Europa, e alle momentanee alleanze e alla forza sostituito
un diritto universale delle genti, arbitrario in
parte, ma con garanzie tratte dai fondamenti dell’ordine
sociale.
</p>

<p>
Il Mazarino, conquistato il cuore della Reggente per
dominarne lo spirito, seguitò perseverantemente il proposito
del Richelieu d’indebolire gli Austriaci fuori,
dentro abbattere i signorotti onde assodare la monarchia;
opera più difficile a lui perchè straniero, senza
radice nè appoggio, e con un re pupillo. Trionfò della
elegante ribellione di Parigi denominata la Fronda, e
<span class="pagenum" id="Page_226">[226]</span>
questa si vendicò del suo vincitore disonestandone la
memoria con un sobisso d’epigrammi, consegnati nelle
<i>Mazarinade</i>: fatto è che, senza velleità d’innovare il
sistema del Richelieu, menollo a fine; conchiuse le due
grandi paci di Westfalia e de’ Pirenei; trovò mezza
Francia ribellata, eppure senza far morire un sol uomo
rese vincitrice la monarchia; seppe ritenerla dagli eccessi,
e portare quel regno al colmo del suo ingrandimento
intellettuale e territoriale. Simulatore e dissimulatore,
più avido della potenza che della gloria, non
operando a inclinazione ma a calcoli, non falsando il
giudizio per vanità, sagrificando l’amor proprio all’ambizione,
entrando negli interessi e nelle viste di quei
che voleva persuadere, più che rispetto per sè, cercando
infondere disprezzo per gli avversarj, ricorrendo a spedienti
spesso vulgari, alla doppiezza ancor più che alla
riflessione, non iscrupoleggiando su promessa o moralità,
non badando ad affetti o ad ingiurie, nè rincrescendosi
di cedere, purchè potesse poi ripigliare e
raggiungere il suo scopo. Netto e diritto giudizio in
mezzo ai passionati, mente provvida e feconda, benchè
neppure nei grandi divisamenti mostrasse ampia veduta,
più attivo che creatore, e riponendo l’arte del governare
nel negoziare; volontà flessibile non debole, adottò per
impresa <i>Il tempo e me</i>: mentre Richelieu immolò inesorabilmente
i suoi nemici, egli non offese mai alcuno
per conto proprio, gli ostacoli rimoveva anzichè spezzarli,
e professava che il mondo bisogna comprarlo.
Cercò la propria grandezza; sì, ma questa era grandezza
del Governo, e il Governo era necessario. Tutto dovendo
al re, al re era devotissimo; ma il non essere francese
fu il suo scoglio, la causa della sua impopolarità, pochi
amici avendo fin tra’ suoi stessi creati. Eppure la condotta
di lui, se non fu la più onesta, fu la più utile alla
Francia, la quale non può non contarlo fra i suoi
<span class="pagenum" id="Page_227">[227]</span>
Quando a cinquantanove anni morì (1661), lasciava
più di cento milioni, di cui seicentomila lire al papa per
la guerra col Turco; quattrocencinquantamila alla duchessa
di Modena, figlia della Martinozzi sua sorella; a
questa diciottomila di rendita perchè continuasse e crescesse
le sue carità; alla nipote Olimpia Mancini, che fu
madre del principe Eugenio, trecentomila, oltre ducencinquantamila
per la sopravvivenza d’intendente alla
Casa della regina; alla Corona diciotto grossi diamanti
e tappezzerie su disegni di Rafaello; a Parigi il collegio
Mazarino con due milioni e colla biblioteca; e una parte
del suo palazzo divenne la biblioteca nazionale.
</p>

<p>
Abbiamo trovato e troveremo il Mazarino continuamente
nelle vicende d’Italia, dove non cessò mai d’osteggiare
la Spagna, fosse nella maremma toscana,
fosse in Lombardia, principalmente sull’Adda; e colla
duchessa di Savoja conchiuse il trattato del Valentino (1644),
pel quale le rilasciava tutte le piazze, eccetto la cittadella
di Torino. Allora il duca Carlo Emanuele II potè
entrare nella sua capitale, le armi savoiarde presero fin
Vigevano, e cooperarono costantemente colle francesi.
Ma l’irrequieto duca Tommaso portava il valore e gl’intrighi
suoi in ogni parte, agognando sempre un dominio.
Si credette complice d’un frà Gandolfo che con
altri avea tramato per avvelenare Madama e il giovane
duca, e che scontarono colla vita; onde Madama riuscì
a torgli Ivrea. Sempre col piede in due staffe, costui,
quand’era del partito spagnuolo (dice Alberto Lazzari)
seppe servire ai Francesi, e quando militava co’ Francesi
prestava servizio agli Spagnuoli (-1656).
</p>

<p>
Quando la Francia si trovò assorta dal tramestìo della
Fronda, i ministri di Milano e di Napoli s’accordarono
per isnidare i Francesi anche da Piombino e Portolongone,
dianzi acquistati, e ne vennero a capo. Al tempo
<span class="pagenum" id="Page_228">[228]</span>
stesso il Carasena governatore di Milano tentava cacciarli
dal Piemonte, e alla reggente Maria di Monferrato
promise cedere il contrastato Casale appena presolo,
purchè ella volesse sconnettersi dall’alleanza di Francia.
Fece ella, e il Carasena prese Trino e Crescentino (1652), saccheggiò
quant’è fra il Po e la Dora, sempre dando voce
che gli acquisti cadrebbero in vantaggio del duca di
Mantova. Tra per forza e per corruzione venne dal presidio
francese sgombrato Casale; ma mentre lusingavasi
di tornare a dominazione italiana, si trovò occupato da
Tedeschi e Spagnuoli. Quindi un lungo ed irresoluto
battagliare, finchè il Mazarino, ripigliato il sopravvento
in Francia, restaurò le cose (1659), e conchiuse la pace de’ Pirenei.
In questa si trattò degli Italiani solo in quanto
amici o nemici alle due potenze, e si fermò che tra
Savoja e Mantova vegliasse il trattato di Cherasco; il
principe di Monaco fosse restituito nella grazia e nel
possesso; il Cristianissimo renderebbe al re di Spagna
le piazze di Mortara e Valenza sul Po; Spagna accoglierebbe
amichevolmente il duca di Modena; perdono
ai Napoletani che aveano portate le armi nelle passate
guerre, od erano fuorusciti.
</p>

<p>
Ma era nei destini che per Mantova vacillasse continuamente
in quel secolo la pace d’Italia. Carlo di Nevers
lasciò il dominio (1637) al nipote Carlo II, al quale successe
Carlo III ancor fanciullo (1665). Cresciuto ne’ vizj paterni, dissipando
in feste il denaro, in lascivie la salute, perdè
la speranza di figli. Ecco dunque tornare in campo la
contesa del succedere; e parendo che la moglie del
duca di Lorena, figlia dell’imperatrice ch’era dei Gonzaga,
fosse chiamata all’eredità del Monferrato, l’imperatore
maneggiò per assicurargliela, vivo ancora il
duca. Questi, tribulato dai diversi aspiranti, mostrò inclinare
per Luigi XIV, e mandò il conte Mattioli bolognese
con carta bianca per trattarne col ministro Louvois,
<span class="pagenum" id="Page_229">[229]</span>
col quale si accordò di consegnar Casale alla Francia.
Ma reduce, il disleale manifestò quel maneggio (1679) al conte
di Melgar governatore di Milano; onde Louvois, deluso,
gli tese un laccio, e coltolo, il gittò prigione a Pinerolo,
e poi di carcere in carcere, accompagnato da Saint-Mars
destinato a custodirlo, finchè alla Bastiglia morì
il 1703. Credesi lui essere quel misterioso, di cui si romanzò
col nome di Maschera di ferro.
</p>

<p>
Il trattato falliva, ma non l’avidità di Luigi, il quale
colle lusinghe e le minaccie addusse il duca di Mantova
a lasciare che Catinat entrasse di guarnigione nella fortezza
di Casale. Quel codardo, rotto ad ogni bruttura,
e che non bramava se non di imbrutire ne’ carnevali a
Venezia, si attirò con quel fatto il disprezzo universale.
Invano se ne finse innocente, e giurò sull’ostia di non
averne avuto un soldo: i Veneziani a cui era rifuggito,
gli tolsero ogni onoranza ed esenzione, proibirono ai
loro nobili di aver a fare con esso. Quando poi si ruppe
guerra, il comandante francese fece arrestare il mantovano,
e Casale restò ai Francesi sino al 1695.
</p>

<div class="chapter">
<h2 id="cap154">CAPITOLO CLIV.
<span class="smaller">Toscana.</span></h2>
</div>

<p>
Così i paesi retti militarmente; la Toscana intanto
avea principi e governo non forse migliori, ma volenti
la pace, e che confondevano il ben proprio con quello
de’ sudditi: onde ebbe a soffrire di meno, e avvolgeva
di postumo splendore la decadenza. Cosmo I granduca
al duca d’Este scriveva: — Con questi principi grandi
è necessario governarsi in modo, che noi consideriamo
<span class="pagenum" id="Page_230">[230]</span>
bene i loro fini, e ci andiamo ajutando con avvertirci
l’un l’altro, e opporci alle loro ingiuste mire, in forma
che non ci mova la passione di Francia o di Spagna,
ma solo il bene universale d’Italia, nostra patria». Vedemmo
(t. <span class="smcap lowercase">IX</span>, p. 501) com’egli, strozzata la repubblica
colla forza e coll’astuzia, saldasse l’autorità con atti
umani e con fieri, carezzando letterati e artisti, lasciando
a tutti libertà di scrivergli, ma perseguitando
a sangue coloro che si ostinassero sulle antiche reminiscenze.
Se è merito ristabilir pace e giustizia a costo
della libertà, egli il fece, e fuor di Firenze i Toscani
erano contenti di lui. Ma i molti profughi, svampandosi
coll’ultimo ristoro de’ vinti, lo sparlare, il disonestarono
di nerissime accuse, che ripetute nel secolo passato dai
fautori di Casa d’Austria succeduta a’ Medici, e nel
nostro da quei che avversano il principato, lo scolpirono
nelle storie, ne’ romanzi, nelle tragedie come un
Tiberio (1562). Di cinque figliuoli natigli da Eleonora di Toledo,
l’epidemia ne rapì di tratto due e la madre; e la
malevolenza diffuse che don Grazia in rissa uccidesse
il fratello Giovanni cardinale; di che furibondo il padre
trucidò l’omicida; ed Eleonora per crepacuore ne morì.
Aggiungeano che, feconda di sè, Cosmo desse una
sposa al figlio, e più che da padre amasse la figlia
Isabella. Nel fare il famoso corridojo che, traverso alle
case di mezza città, congiunge i Pitti cogli Uffizj, entrato
in casa Martelli vi conobbe la Camilla, e l’ebbe
a sue voglie; ma essa si raccomandò a Pio V che lo
indusse a sposarla, benchè senza titolo nè onori. Il
giorno che egli morì, il successore le intimò di chiudersi
nelle Murate, dove essa fece un tal tramestìo, che
le monache impetrarono fosse trasferita altrove, e morì
imbecille.
</p>

<p>
Il figlio Francesco Maria (1574), non avendo i talenti nè la
prudenza di Cosmo, s’abbandonò all’Austria, mentre
<span class="pagenum" id="Page_231">[231]</span>
disonoravasi in amori. Bartolomeo Capello veneziano,
da Pellegrina Morosini avea generato Bianca, che bella,
giovane e mal custodita dopo la morte della madre,
prese vaghezza di Pietro Bonaventuri fiorentino, ragioniere
al banco de’ Salviati a Venezia, e uscita una notte
per parlargli lasciando socchiusa la porta, accadde che
un fornajo di gran mattina andando per l’arte sua,
credendola dimenticanza, serrò i battenti (1565 28 9bre). Non potendo
più rincasarsi inosservata, ella fuggì all’amante, e venuti
a Firenze si sposarono. Il consiglio dei Dieci, sopra
istanza del Capello, e supponendola rapita per gola
della pingue dote, bandì una taglia sopra il Bonaventuri
e suoi complici, esigliò Bianca, confiscandole seimila
ducati che teneva della madre. A Firenze ella con filtri
e prestigi, come si disse, guadagnò il cuore di Francesco
Maria. Il marito oltraggiato le rese la pariglia
amoreggiando Cassandra Ricci maritata ne’ Bongianni;
finchè Roberto de’ Ricci con altri dodici l’assalì sul
ponte Santa Trinita e l’uccise; mentre alcuni mascherati
uccidevano nel proprio letto la Cassandra.
</p>

<p>
Il granduca, non solo agli aggressori lasciò tempo
di rifuggire in Francia, ma non dissimulò d’essere
stato conscio del fatto. Poco poi Giovanna d’Austria,
costui moglie, le cui gelosie aveano cresciuto lo scandalo,
o sconciando o pel cruccio di quella tresca moriva,
e il vulgo susurrò di veleno. Tanto più che, due
mesi dopo, egli sposava secretamente la Bianca<a class="tag" id="tag116" href="#note116">[116]</a> (1578);
poi finito il lutto, il partecipò ufficialmente alla Signoria
di Venezia. E questa, ad istanza di lui, nominò cavalieri
della stola d’oro il padre placato e il fratello di lei;
non che abolir la sentenza e il processo, lei dichiarò
vera e particolare <i>figliuola della Repubblica</i>, inviandole
<span class="pagenum" id="Page_232">[232]</span>
una corona ducale. Allora letterati e scienziati le
dedicarono scritture; Speron Speroni la lodò in versi,
la lodò il povero Torquato Tasso<a class="tag" id="tag117" href="#note117">[117]</a>, al quale largì
protezione e una tazza d’argento; che più? Sisto V le
mandò la rosa d’oro.
</p>

<p>
Bianca a posto turpemente acquistato si mantenne
con intrighi, cinta da gentaglia ordinaria, ebrei, fatucchieri,
distillatori, indovini; coi quali si bisbigliava studiasse
incantesimi e fatture per mantenersi l’affetto del
marito e il modo d’aver figliuoli. A questo desiderio
non riuscendo, ne suppose uno, del quale dicono mandasse
a male la madre.
</p>

<p>
Più profittevolmente trescava Vittorio fratello di lei,
intromettendosi agli affari, e vendendo le grazie; chiese
a prestanza dal granduca tremila scudi, ed alterò la
cifra in trentamila; del che scoperto, fu dal granduca
cacciato. La Corte si modella sul padrone; Piero fratello
del granduca pugnalò la moglie per infedeltà, che troppo
aveva provocate colle sue; Isabella, suora di lui, pochi
giorni dopo è strangolata dal marito fra gli abbracci
conjugali.
</p>

<p>
Il granduca Francesco moriva al 20 ottobre 1587,
e al domani la Bianca, si disse per opera del cardinale
Ferdinando Medici; il quale non soffrì ch’ella fosse deposta
nelle tombe ducali, gli stemmi e i ritratti di lei
furon levati d’ogni dove, il senato veneto proibì ogni
lutto: il figlio suppositizio non fu riconosciuto: Bartolomeo
restò ricchissimo ma disonorato, come che quel
<span class="pagenum" id="Page_233">[233]</span>
guadagno fosse «non conveniente alla grandezza dell’animo
d’un generoso nobil veneziano che ha il suo
fine sol nella vera gloria, la quale può bruttare un sol
punto»<a class="tag" id="tag118" href="#note118">[118]</a>. Pellegrina, figlia di Bianca Capello, sposò
il conte Ulisse Bentivoglio bolognese, il quale avendone
ricevuto torti, la fece ammazzare presso Bologna (1598) con
due donne ch’erano seco e il cocchiere.
</p>

<p>
Il cardinale Ferdinando succeduto al fratello (1587), trovava
tesori procacciati col traffico di diamanti e con due
banchi a Venezia e a Roma: altri guadagnò col trarre,
in grave carestia, molti grani dall’Inghilterra e dal Nord:
quattro navi sue, con patente inglese e olandese, faceano
vivo contrabbando in America a danno di Spagna:
e impiegando un milione di scudi, sorpassava ogni concorrenza;
provvede di denaro l’imperatore contro i
Turchi, di truppe il principe di Transilvania; ad Enrico
IV mandava secreti sussidj in odio di Spagna, e
cercò riconciliarlo col papa; per lo che l’ambasciadore
spagnuolo a Roma eccitò il famoso capobande Alfonso
Piccolomini a invader la Toscana; ma Ferdinando lo
prese, e malgrado i reclami l’appiccò (1591).
</p>

<p>
Tre milioni di scudi si ricavavano fra drappi di seta,
tele d’oro e d’argento, e rasce, che esitavansi in Inghilterra
e in America; trecentomila scudi l’anno si spendeano
in comprare sete greggie di Napoli; esercitavansi
pure i rischiosi giuochi di banca; sicchè quando Filippo
II fallì, molte case ne rovinarono. Ma già le nazioni
studiavansi di non avere bisogno di mercanti
forestieri, e viepiù Sully, l’accorto ministro di Enrico IV,
sotto cui cessarono i vivi traffici colla Francia, e si
chiusero le ultime case fiorentine a Lione. Allora molti
che negoziavano fuori, rimpatriati si applicarono all’agricoltura;
i Corsini e i Gerini da Londra, i Torrigiani
<span class="pagenum" id="Page_234">[234]</span>
da Norimberga; fiorentini si fecero i Ximenes
mercanti portoghesi; il granduca da’ proprj piantonaj
distribuiva gelsi a’ proprietarj: insieme si estesero gli
uliveti e le vigne, piacque il lusso de’ giardini, ornati
con pellegrinità d’Asia e d’America; e i Gaddi, i Salviati,
gli Strozzi, gli Acciajuoli, i Riccardi vollero emulare
quelli del principe, e scienza cavalleresca parve l’orticoltura,
e da tutta Europa si cercavano i giardinieri
toscani; molte piante cretesi arricchirono la botanica,
e dall’Ida non meno che dal monte Baldo ne portò
Giuseppe Casabona; a Matteo Caccini è dovuto il gelsomino
arabico, detto mugherino. Francesco Carletti
fiorentino, da suo padre negoziante spedito a Siviglia
a imparare la professione, in Africa trafficò di schiavi,
indi in America, nelle Indie, al Giappone e alla Cina;
spogliato dagli Olandesi, a Firenze ad istanza del granduca
stese (1601) il racconto de’ suoi viaggi, da uomo
incolto, ma buon osservatore; diede le prime esatte
notizie sul muschio, sul cocco delle Maldive, sulla cocciniglia,
e insegnò l’uso della cioccolata. Filippo Sassetti
negoziante erudito, di cui si han buone lettere, specialmente
relative ai lunghi viaggi in Europa e in Asia, di
là mandava preziose rarità al granduca.
</p>

<p>
Grosseto era stata in man dei Francesi fino al 1559,
poi Ferdinando s’applicò a migliorarla, procurandovi
acque salubri, scavando fossati, demolendo pescaje; ne
alleggerì le imposte, edificò case, fece far le fortificazioni
colla bella rôcca e coi bastioni agli angoli delle
mura esagone. A Pisa riparò la primaziale, incendiata
nel 1595, allacciò molte polle d’acqua salubre per condurle
in città, dove edificò un collegio, la loggia dei
banchi e il canale Navicelli verso Livorno. Tutto il Val
di Chiana può dirsi da lui creato; diè scolo ai traripamenti
del lago di Fucecchio, fece canali e dighe nella
maremma di Siena, protesse il littorale mediante le
<span class="pagenum" id="Page_235">[235]</span>
navi dell’Ordine di Santo Stefano; le quali, nella memorabile
impresa guidata da Jacopo Inghirami (1607) contro
Bona, presero undici insegne, millecinquecento schiavi
ed armi moltissime. Coi «metalli rapiti al fiero Trace»,
in un’altra battaglia nell’Arcipelago, Gian Bologna fuse
la statua di Ferdinando per la piazza dell’Annunziata.
</p>

<p>
Risoluto, giusto, operoso, ingenuo, eppur cauto, il
terzo granduca favorì le scienze naturali e matematiche,
fondò il museo di storia naturale a Pisa, ravvivò l’Università
di Siena; talvolta raccoglieva i migliori dotti
nelle sue camere, e in presenza de’ figli metteali su
dispute di fisica, di matematica, di letteratura. Già da
cardinale avea aperto a Roma la stamperia di Propaganda,
e compratovi la Venere, l’Arrotino, l’Ermafrodito,
i Lottatori e la famiglia di Niobe per ornare la villa che
ivi eresse sul Pincio. Emilio de’ Cavalieri gentiluomo
romano, messo ispettore sulle varie arti, cercò promoverle;
e a tacere i lavori d’orefice e giojelliere e musaicista,
le fabbriche di cristalli e di majoliche emularono
quelle di Faenza, Urbino, Fossignano, Arbisola; le
fonderie di Gian Bologna servirono, a tutt’Europa, e
Ferdinando si piaceva di regalare alle Corti e agli
ambasciatori oggetti d’arte nostrale, e massime commessi
di pietre dure.
</p>

<p>
Esso Cavalieri unì lo spettacolo teatrale colla musica,
frapponendo al dialogo ariette. Poi si pensò che gli
antichi accompagnavano la recita colla musica, onde
Giulio Caccini romano maestro di cappella compose
arie, Giacomo Peri inventò armonie pel recitativo; e la
<i>Dafne</i> di Ottavio Rinuccini fu rappresentata il 1594,
poi l’<i>Euridice</i> dello stesso quando Maria de’ Medici
sposò Enrico IV nel 1600, indi l’<i>Arianna</i> nel 1608.
</p>

<p>
Cosmo I aveva ordinato che la somma di cinquantamila
scudi destinata ai funerali del principe si applicasse
agli orfanelli; Ferdinando volle altrettanto; e divennero
<span class="pagenum" id="Page_236">[236]</span>
il fondamento di quel ricchissimo istituto degli Innocenti.
Nel cedere Siena, erasi stipulato che i matrimonj
de’ granduchi dovessero approvarsi dall’Austria; ma
Ferdinando se ne emancipò, sposando una principessa
di Lorena. Anche nel resto operò con politica indipendente;
in ventitre anni non cambiò di ministri; e mentre
Savoja e Spagna sprecavano in armeggiamenti, egli
lasciò morendo (1609) dieci milioni di ducati, e due milioni in
pietre. Giovan de’ Medici, suo fratello naturale, fu valentissimo
capitano nelle guerre di Francia e Ungheria<a class="tag" id="tag119" href="#note119">[119]</a>.
</p>

<p>
Suo figlio Cosmo II era stato diligentemente educato
da Celso Cittadini, da Giambattista Strozzi, dal Galileo;
ma riuscì fiacco di salute e di carattere; abbandonava
gli affari alla moglie, alla madre, a Curzio Pichena ministro
di suo padre; e limitavasi a maneggiar paci e
combinare matrimonj fra’ principi. In mezzo ai dolori
della gotta, voleva senza interruzione feste, banchetti,
giuochi, spettacoli; onde allora fu introdotta nel palazzo
Pitti una società di nani e buffoni, e si videro fin cavalli
sulle scene.
</p>

<p>
<span class="pagenum" id="Page_237">[237]</span>
</p>

<p>
Ferdinando avea tenuto mano con tutti i bascià rivoltati
alla Porta, e con Scià Abbas di Persia. I Drusi,
tribù ricoverata sul Libano, di una religione mescolata
d’islam e di cristianesimo, resistettero ai Turchi, e fattisi
indipendenti, pigliarono a capo Fakr-Eddyn (1613), il quale
con un pugno di prodi tenne testa agli eserciti musulmani.
Sgomentato da nuovi preparativi, costui fuggì a
Livorno colla favorita, la figlia, il visir e molte ricchezze,
offerendo di far omaggio del suo Stato a’ principi cristiani,
e campeggiar per essi in Terrasanta, se volessero
ajutarlo a difendere i proprj dominj. Il re di Spagna
ordinò al vicerè Ossuna di rimetterlo ne’ suoi Stati, che
in fatto ricuperò ed estese, giovandosi delle dissensioni
de’ Musulmani: e continuando relazioni amichevoli col
granduca, molti operaj toscani trasse colà. Lasciossi
poi persuadere a recarsi a Costantinopoli, ove Amurat IV
il tenne in onoranza, poi lo fece strangolare (1635). I suoi discendenti
continuarono a dominare nel Libano. Allora
il granduca ideò una lega contro i Turchi, che doveva
abbracciare tutta cristianità; e sebbene non gli badasse
<span class="pagenum" id="Page_238">[238]</span>
l’Europa, assorta nelle rivalità di Francia e Spagna, egli
ne prese occasione di riguarnir la marina toscana, che
ricche prede condusse a Livorno.
</p>

<p>
D’amore pubblico più che di prudenza diè segno
Cosmo nel suo testamento, ove alla moglie e alla madre,
destinate reggenti, proibiva di lasciar in Firenze risedere
ambasciadori, massime dell’imperatore o dei re
di Francia o di Spagna, nè verun principe forestiero;
nessuno estranio in impieghi; non confessori fuorchè
francescani; del tesoro ducale non si facessero prestiti
od imprese mercantili.
</p>

<p>
Le reggenti di Ferdinando II (1621), sviando da queste intenzioni,
empirono la Corte di lusso, d’intrighi, di frati,
di garriti teologici; profusero titoli di duchi e marchesi
fin a persone di servizio; col trafficare dei grani della
maremma senese rovinarono questa provincia; e mentre
Cosmo risparmiava trentamila scudi l’anno, si dovette
intaccare l’erario.
</p>

<p>
Il granducato era da prima composto dei dominj
delle repubbliche fiorentina e pisana, eccetto le isole
d’Elba, Pianosa, Montecristo, e il distretto di Piombino,
sovranità riservata agli Appiani. Cosmo I nel 1546 avea
comprato dai conti di Noceto la rôcca Sigillina nel vicariato
di Bagnone; nel 49 dai Malaspina il feudo di
Filattiera; nel 51 il castello di Corlaga; a nome di sua
moglie Eleonora di Toledo acquistò pure Castiglione
della Pescaja e l’isola del Giglio; nel 57 ottenne il territorio
di Siena, escluso Orbitello e il resto de’ Presidj,
riservati dalla Spagna; dalla quale comprò inoltre il
castello di Portoferrajo e sue circostanze nell’isola
d’Elba. Dipoi Francesco I acquistò nel 74 Luzuolo e
Riccò, e nel 78 Groppoli ed altri distretti in Lunigiana.
Ferdinando I comprò dagli Orsini le contee di Pitigliano
e Sorano, <i>solfanello delle guerre d’Italia</i>, come Cosmo
le chiamava: poi Cosmo II dal conte Sforza Santafiora
<span class="pagenum" id="Page_239">[239]</span>
la contea di Scansano nel 1615, nel 16 quella di Castell’Ottieri
dal conte Ottieri, nel 18 Terrarossa in Lunigiana
dai Malaspina. Infine Ferdinando II dal conte
Sforza ebbe nel 1633 la contea di Santafiora, e nel 50,
al prezzo di cinquecentomila scudi, dal re di Spagna il
distretto di Pontremoli, già feudo imperiale de’ Fieschi,
poi confiscato pel duca di Milano<a class="tag" id="tag120" href="#note120">[120]</a>.
</p>

<p>
Ancora duravano le forme repubblicane, e rappresentava
il popolo un consiglio di ducento cittadini, da
cui si sceglievano quarantotto detti il senato; quattro
de’ quali per turno di tre mesi componeano il consiglio
del duca, e con lui rappresentavano la signoria. Nel
resto continuavansi le magistrature repubblicane, traendole
a sorte fra i cittadini abili agli uffizj maggiori. I
Ducento aveano diritto di convalidare o invalidare gli
atti solenni e legislativi; il duca poteva proporre a loro
qualunque legge; ma ed esso e quelli non poteano risolvere
che coll’approvazione del senato.
</p>

<p>
I due consigli conservaronsi sempre, benchè ai Ducento
alla fine non rimanesse che di spedire suppliche di
monasteri, concedere certificati di cittadinanza o salvocondotti,
deliberare sulle ripudie, sulle emancipazioni,
e simili. Coi nomi e le forme antiche, la volontà del
principe era però legge unica; nè i Medici applicarono
all’uffizio consueto delle monarchie, d’unificare gli ordini
e gli uffizj: il Senese e il Fiorentino rimanevano
paesi distinti; le città continuavano ad odiarsi per una
<span class="pagenum" id="Page_240">[240]</span>
libertà che tutte aveano perduto; tanti statuti contavansi
quante città o borgate o corporazioni.
</p>

<p>
Il magistrato supremo componevasi di cinque senatori,
un auditore e un cancelliere, scelti fra i più insigni
giureconsulti d’Italia, preseduti da un luogotenente del
duca. Molteplici i tribunali, la più parte di mercanti ed
artieri, mal distinti d’attribuzione, e perciò difficili e
dispendiosi. Così un magistrato di otto conservatori
vegliava sull’osservanza delle leggi, giudicando chi le
trasgredisse; di sei negozianti componeasi il tribunale
della mercanzia; il magistrato delle decime soprantendeva
a ciò che concernesse il fisco; il magistrato degli
otto di guardia e balìa alle cause criminali; il magistrato
di parte guelfa su fiumi, ponti e strade; aggiungete il
magistrato dei nove, quelli dell’archivio, quelli dei capitani
d’Or San Michele, della dogana, e via là, a tal
segno che settantadue tribunali vigevano nella sola Firenze.
Cosmo II rese stabile la Consulta incaricata di
esaminare le regole di ragione, la quale presto pigliò
giurisdizione estesa, e massime sotto le tutrici empì gli
affari di fiscalità teologiche e giuridiche, e aperse il
campo agli arbitrj.
</p>

<p>
Quante poi le interne diversità! Pistoja e Pontremoli
erano governate dalla Pratica secreta, nè poteano scegliere
i proprj magistrati. Monte Sansovino, le contee
di Pitigliano, Sovana, Scansano dipendeano da due sovrantendenze
arbitrarie, che vi delegavano a podestà i
loro creati. Nelle città mandavasi un gentiluomo per
vicario, o un cittadino per podestà nelle terre e borgate;
che conduceva notaro, attuaro, giudice, col consiglio e
l’opera loro regolandosi. Ma i ricchi non rassegnavansi
ai governi piccoli; i poveri aveano troppi incentivi ad
abusare; nè le estorsioni restavano represse dal rigoroso
sindacato.
</p>

<p>
Gabelle molteplici e vessatorie, e chi tardasse un’ora
<span class="pagenum" id="Page_241">[241]</span>
a pagarle gravavasi del venti per cento a pro dell’esattore.
Pei contratti doveasi il sette e tre quarti per cento;
e se non si pagasse, l’atto rimanea nullo. I magistrati
dell’abbondanza trafficavano di grani, impinguandosi
sulla miseria. Sussistendo qui pure la preferenza degli
abitanti della città su quelli della campagna, i foresi
venivano sacrificati ai privilegi di quelli. Il Monte di
pietà, che ad orfani e vedove sovveniva per interesse
moderato, cominciò a prestare alla bisognosa Spagna,
e ne ricevette in cambio mercanzie, sicchè divenne e
banco e negozio, e concentrò i capitali, col suo monopolio
rovinando ogni altro traffico. Sopravvenne la
fame, poi la peste del 1630 che sospese per sempre le
manifatture: l’erario esausto ricorse al Monte contraendo
un debito di ottocentomila ducati. Minute prammatiche
e uggiosi divieti impacciavano ogni andamento;
quali piante coltivare, come manipolare il pane, dove
vendere il pesce e le derrate; vietato uscir di paese per
acquistarsi il vitto: un giorno si proibisce aucchiare
stami e lane, pochi anni dopo si permette, essendo impossibile
far senza: si vieta usar le mortelle per le concerie,
poi si concede. Nel 1651 si vieta di portar fuori
l’artifizio della seta, pena la vita; e l’operajo che fosse
migrato, poteva esser ucciso impunemente (Galluzzi).
Intanto cessava il commercio d’economia in grazia dell’operosità
d’Inglesi o Olandesi, le manifatture languirono,
il popolo mendicava o birbava; anche la terra
isterilivasi, il caro del sale disajutava la pastorizia; frodavasi,
e ne venivano rovine di famiglie; il popolo vessato
dalle maremme fuggiva a Piombino, a Orbitello,
in Romagna.
</p>

<p>
La Corte mutò anche in un fasto sontuoso l’antica
apparenza cittadinesca; ebbe teatro, nani, buffoni; estese
caccie riservate, le quali concedeansi anche a gentiluomini;
e sull’esempio de’ principi, i costumi si cangiarono.
<span class="pagenum" id="Page_242">[242]</span>
Francesco I col chiamarsi attorno i feudatarj del
ducato innestò l’ambizione delle cariche, per le quali
si dismesse la mercatura; Orsini, Savelli, Gonzaga si
cercarono titoli di marchese e di conte; s’introdussero
servili formole nelle lettere<a class="tag" id="tag121" href="#note121">[121]</a>. I titoli di Corte prevalsero
<span class="pagenum" id="Page_243">[243]</span>
alla dignità magistrale, e un senatore s’ebbe da
meno che un ciambellano; in conseguenza cercossi il
lustro delle famiglie coll’accumulare le sostanze e restringere
i diritti della successione femminile qual era
portata dall’antico stile repubblicano: ai soli grandi si
permise di tenere armi, ed essi ne abusavano per braveggiare.
Alla dissolutezza palliata s’univa la manifesta
ferocia; bravi dappertutto; e le immunità e gli asili
delle chiese arrestavano il corso della giustizia. Quel
carattere così proprio e inciso, quell’arguzia, quell’ingegno
agile insieme e profondo, quella semplicità che
non toglieva gli ardimenti, quella minutezza mercantile
che non esinaniva il genio del bello, quell’impronta nel
parlare, nello scrivere, nel fabbricare, per cui una cosa
si caratterizza fiorentina senza far fallo, sparvero per
dar luogo a modi contegnosi e austeri.
</p>

<p>
Ferdinando II, preso a governare da sè (1627), tentò allogare
le nocche della reggenza, e insinuare gusto nel
lusso, gentilezza ne’ costumi. Eccellent’uomo, rispettoso
a fratelli e parenti, nella peste del 1630 girava egli
stesso soccorrendo; educato a rispettare i dotti dal gran
Galileo, al cui letto di morte assistè, insinuava ai nobili
l’amor delle arti; visto in teatro il Chiabrera, se lo volle
al fianco per tutta la rappresentazione; interveniva all’accademia
del Cimento; invitò il tedesco Giambattista
Bulinger, lo scozzese Tommaso Dempster, erudito di
<span class="pagenum" id="Page_244">[244]</span>
ferrea memoria, ma bizzarrissimo, forzoso, accattabrighe,
scrittore disordinato, il quale illustrò le antichità
etrusche; il naturalista Nicolò Stenon, ed altri dotti stranieri.
Torricelli, Viviani, Bellini, Redi, Magalotti fregiarono
le Università di Pisa, Firenze, Siena; sorsero nuove
accademie; fu rinnovata quella degli Immobili, la prima
che si proponesse di divertir il pubblico col teatro della
Pergola. Si sanarono maremme, si raccolsero le acque
termali, fu estesa la coltura del filugello e d’alcune
piante esculente, e vennero in fama gli agrumi toscani.
Valent’uomini cercarono pel mondo cognizioni e rarità,
onde si fondarono il gabinetto fisico e i serragli d’animali
vivi in Boboli, e il museo di fossili e testacei e
d’altra suppellettile, che il principe crescea ricambiando
i doni colle essenze e le medicine della sua fonderia.
</p>

<p>
Di Livorno, borgo mentovato appena ne’ bei tempi
di Pisa, i Fiorentini non tardarono a comprendere
l’importanza<a class="tag" id="tag122" href="#note122">[122]</a>. Il duca Alessandro vi eresse la fortezza
vecchia; Cosmo I un molo a disegno del Vasari,
e un nuovo canale, e vi si allestivano le galee pei
cavalieri di Santo Stefano; Francesco I con gran
solennità gettò le fondamenta delle nuove mura, secondo
la pianta del Buontalenti, compite poi da Ferdinando
I con belle porte e ponti di pietra e opportuni
munimenti, e ogni sorta edifizj, oltre il lazzaretto e il
gran molo<a class="tag" id="tag123" href="#note123">[123]</a> che univa per centomila braccia la
<span class="pagenum" id="Page_245">[245]</span>
lanterna alla terraferma, sicchè potette considerarsene il
fondatore, e la chiamava <i>la mia dama</i>. Procurò estendere
verso Spagna e Ponente il commercio di cui fallivano
le occasioni in Levante: assicurava persone e
beni di chi accasasse a Livorno, vero <i>asilo</i> dove non
faceasi indagine di qualsifosse delitto anteriore, talchè
vi accorreano molti indebitati, corsari arricchitisi, Ebrei
e Cristiani nuovi di Spagna e Portogallo, Cattolici fuggenti
d’Inghilterra, Greci fuggenti di Turchia, Corsi
malcontenti dei Genovesi, fuorusciti di tutta Italia e di
Provenza. Ferdinando II fabbricò il quartiere, per somiglianza
denominato Venezia, e meglio stabilita la
franchigia del porto, fra la guerra universale vi dava
ricovero a tutte le navi, per quanto nemiche; sicchè
Livorno non crebbe come le capitali, a scapito del restante
paese, ma mediante i forestieri; negozianti n’erano
i ricchi, e la pigione de’ magazzini rendeva al granduca
centomila scudi. Esso Ferdinando aveva dal granturco
ottenuto salvocondotto pe’ suoi sudditi in tutti gli scali
della Porta; tentò una società mercantile coi negozianti
di Lisbona, cui i Toscani avrebbero contribuito quattro
milioni di ducati d’oro, assicurati sul magistrato dei
capitani di parte guelfa; ma poi reputando o soverchia
o scarsa la sua marina, vendette tutti i legni alla Francia (1647),
e così Toscana cessò d’essere potenza marittima.
</p>

<p>
Nella guerra di Castro, Ferdinando parteggiò con
Venezia e Modena contro le pretensioni pontifizie; onde
empì Toscana di lance spezzate, cioè bravacci e malviventi
di tutta Italia, chiesti a rinforzo dell’esercito. Il
peggiore fu Tiberio Squilleti napoletano detto frà Paolo,
perchè cominciò da francescano e finì assassino di mestiere.
Livorno era convegno di cosiffatti, che dal Regno
e dalla Lombardia vi accorreano in sicurtà, e trovavano
chi li reclutasse.
</p>

<p>
Le relazioni fra Toscana e Francia si avvivarono
<span class="pagenum" id="Page_246">[246]</span>
mediante due regine, date dalla Casa de’ Medici. Caterina,
figlia di Lorenzo duca d’Urbino e di Maddalena
della Tour d’Auvergne, e cugina di Clemente VII, nel
1533 sposò Enrico II, e rimastane vedova, stette reggente
nella minorità di tre figliuoli, che successivamente
salirono al trono. Era forestiera e perciò i Francesi la
denigrarono; fu reggente nel calore delle fazioni, e
perciò ebbe accanniti avversarj, i quali la ritrassero
come il tipo dell’astuzia e della fierezza italiana, d’una
politica egoista, d’una fredda crudeltà, accagionandola
di tutte le colpe de’ figli suoi, e fin della strage del
San Bartolomeo. Queste dicerie furono accettate dalla
storia, scritta con leggerezza, e servile all’opinione forestiera,
e che la presenta con ciglio feroce, tra figli
carnefici e corte manigolda; e pur testè il Michelet la
chiamava un verme sbucato dal cimitero d’Italia. Bella,
maestosa, nel vigore degli anni, istruita dalle sventure
de’ suoi e dalle proprie, irritata dalle umiliazioni sofferte
da un marito che la posponeva alla druda titolata, lui
morto più non depose le gramaglie, nè disonorossi con
cattivi costumi, quantunque negli altri li tollerasse.
Amata da’ suoi figliuoli, benchè li trattasse da assoluta,
inarrivabile nel fascinare gli spiriti, teneva la Corte più
splendida d’Europa, allettandovi i grandi coll’aumentare
a cencinquanta le damigelle d’onore, e divertirli
ora con feste e cavalcate e caccie, ora con balletti che
ella medesima desumeva dal Furioso o dall’Amadigi:
proteggeva artisti e dotti, e all’occasione sapeva mettersi
a capo d’un esercito<a class="tag" id="tag124" href="#note124">[124]</a>. Lo storico Brantôme,
<span class="pagenum" id="Page_247">[247]</span>
quantunque suo avversissimo, non ne intacca i costumi,
e dice che spendeva quanto papa Leone e Lorenzo
de’ Medici; magnifica in ogni suo atto, non veniva meno
<span class="pagenum" id="Page_248">[248]</span>
alla grazia e al gusto; e mentre l’accusavano di cumular
tesori, alla morte non le fu trovato un soldo, anzi ottomila
scudi di debito. Nel governare mostrò abilità insigne,
dedotta da quel sentimento d’una grande responsabilità,
che si eleva di sopra alle considerazioni
secondarie e alle calunnie de’ partiti; sapendo sputar
dolce e inghiottire amaro: nel voler conservarsi il dominio
conservò la Francia, che minacciava cadere nella
tirannide o andare a brani, e si mostrò francese più che
i Francesi stessi. Enrico IV diceva al presidente Claudio
Groulard: — Affeddidio, che poteva fare una povera
donna, rimasta vedova con cinque figliuoli sulle braccia,
e le due famiglie di Navarra e di Guisa avide d’usurpar
la corona? Non doveva ella sostenere di strane parti
per ingannare gli uni e gli altri, eppure salvare come
fece i suoi figliuoli, che regnarono successivamente per
la savia condotta di donna tanto accorta? Mi maraviglio
non abbia fatto di peggio»<a class="tag" id="tag125" href="#note125">[125]</a>. Vero è che la politica
può scusar fatti, che la morale disapprova irremissibilmente,
nè quella di lei era migliore della machiavellica.
</p>

<p>
Questo Enrico IV avea più volte ricorso per denari
al granduca Ferdinando I, che gli fece grossi prestiti,
esigendo, oltre l’interesse, una sicurtà. A titolo di questa
erasi anche impadronito delle isole d’If e di Pomègue
in faccia a Marsiglia; per recuperare le quali Enrico
spedì a Firenze quel che fu poi cardinale D’Ossat, il
quale dopo grandi fatiche riconobbe al granduca il credito
di un milione censessantaquattromila centottantasette
luigi d’oro, da rimborsare in dodici anni. Enrico
pensò spegnere questo debito col chiedergli in moglie
<span class="pagenum" id="Page_249">[249]</span>
la nipote Maria, e l’ebbe col soprappiù di seicentomila
scudi di dote. La sposa, nel 1600, mosse da Livorno per
Marsiglia su legni altrui, non avendone la Francia, donde
s’avviò a Parigi tra feste continue, a gara segnalate. In
Avignone, allora papale, entrò sopra un carro tratto da
due elefanti, e v’ebbe un accompagnamento di duemila
cavalieri, sette archi, sette teatri, giacchè gli Avignonesi
vantavano che la loro città avesse il tutto in numero di
sette, sette parrocchie, sette palazzi, sette conventi vecchi,
sette monasteri, sette ospedali, sette collegi, sette porte;
ed oltre le arringhe e i versi, le si offersero molte medaglie
d’oro coll’effigie sua e della città. A Lione incontrò
il marito, che la trovò assai men bella del ritratto,
ingrassata, occhi fissi, modi sgraziati, carattere caparbio;
ed essa di rimpatto trovava lui molto vecchio, nè
seppe vincere mai la repugnanza che gliene aveano
ispirato quand’era eretico. Riuscì dunque infelice quel
matrimonio: egli donnajuolo, non la amò neppur quando
il fece padre; essa gelosa, veniva a incessanti garriti,
nè troppo si dolse allorchè fu assassinato. Fatta allora
reggente per Luigi XIII novenne (1610), ella cambiò di politica,
chinando a Spagna; e mediocre di spirito e di
cuore, lasciossi regolare da Leonora Galigaj sua sorella
di latte, e dal costei marito Concino Concini fiorentino.
Questi comprò il maresciallato d’Ancre in Picardia,
ottenne varj governi, e sorresse potentemente Maria
nella lotta che dovea sostenere contro i grandi feudatari
e i principi del sangue e i Protestanti, che ruppero in
aperta guerra civile. Perciò esoso come chiunque resiste,
egli ebbe vituperio di basso ambizioso; e tutta la
Corte cospirando contro di lui, persuase al re pupillo
di liberarsene. E fu assassinato (1617) e tratto a strapazzo dal
popolo; e la marescialla sottoposta a un processo ancor
più vile che imbecille, quasi avesse chiamato in Francia
ebrei, maghi, astrologi, fatto talismani per soggiogare
<span class="pagenum" id="Page_250">[250]</span>
la regina. — Il filtro che adoprai, è l’ascendente che
ogni spirito superiore acquista sovra un debole», rispose
la Galigaj, e sopportò dignitosamente le stolte accuse e
la morte ignominiosa<a class="tag" id="tag126" href="#note126">[126]</a>.
</p>

<p>
Maria, quando imprigionata e allora compianta,
quando a capo del governo e allora aborrita, indovinò
i meriti del Richelieu, e lo fece innalzar cardinale e
ministro; ma ne provò l’ingratitudine e dovette esulare,
sempre fra brighe e raggiri finchè morì (1642): giudicata da
viva e anche dopo morte dal lato più vulgare.
</p>

<p>
I mali trattamenti di Luigi XIII a sua madre e l’assassinio
del maresciallo d’Ancre gittarono zizzania fra
il granduca e la Francia. Il parlamento di Parigi nella
confisca dei beni del Concini comprese duecentomila
scudi ch’egli tenea sul Monte di pietà di Firenze, e
mandò a staggirli. L’impadronirsi di somme deposte
sotto la pubblica fede, senza un giudizio reso nel paese
stesso, repugnava al diritto pubblico, e la Toscana vi si
oppose; ma la Corte di Francia tenne per offesa la
propria dignità, e ne fece un capo grosso.
</p>

<p>
Colla moglie Vittoria d’Urbino Ferdinando II visse
discorde, pur le abbandonò l’educazione di Cosmo III,
ch’essa crebbe fra ignoranti, i quali lo svogliarono delle
lettere e scienze profane per impanicciarlo di teologia:
onde succeduto al padre (1670), in cinquantatre lunghi anni
<span class="pagenum" id="Page_251">[251]</span>
mostrossene troppo degenere. Dai viaggi riportava non
cognizioni, ma vilipendio del proprio paese, e il fasto
forestiero<a class="tag" id="tag127" href="#note127">[127]</a>. La vivace Margherita Luigia d’Orléans,
sposatagli nel 1661, sprezzava questo pesante devoto,
<span class="pagenum" id="Page_252">[252]</span>
e Medici e Rovere e Toscana: innamorata d’un altro,
aborriva d’esser madre, e serpentò tanto che il marito
dovè permetterle di tornare in Francia. Rinchiusa nel
monastero di Montmartre, essa vi appiccò il fuoco, e al
marito scriveva, tra mille altre sguajataggini: — Quel
che mi duole è che noi andremo ambidue a casa del
diavolo, e avrò il tormento di vedervi anche colà... Vi
giuro per quella cosa ch’io odio più, che è voi, che io
patteggerò col diavolo per farvi arrabbiare e per sottrarmi
alle vostre pazzie... Che vi serve la devozione?
fate quello che volete, siete un fior di roba, che Dio
non vi vuole e il diavolo vi rifiuta».
</p>

<p>
Eppure egli n’era geloso; e malevolo, soppiattone,
inesorabile, alternava un fasto eccessivo con pii esercizj,
e processioni, e offerte a lontani santuarj; fabbricò
chiese; pose in venerazione san Cresci, nobilitando la
chiesa di esso a Valcava in Mugello, e bandì un Servita
che sosteneva apocrifi gli atti del colui martirio, e così
eccitò una controversia, a cui presero parte buffa i
begli spiriti. Tenea corrispondenze alle Corti de’ principi
protestanti, onde trarli alla fede romana. Ito al
<span class="pagenum" id="Page_253">[253]</span>
giubileo a Roma, per poter toccare le sante reliquie,
privilegio di canonici, si fece conferire tal dignità, e in
abito canonicale mostrolle al popolo<a class="tag" id="tag128" href="#note128">[128]</a>. Per voto andando
a visitare la tomba di san Carlo a Milano, fu
ricevuto splendidamente dai principi, e Ranuccio II di
Parma fabbricò apposta il teatro Farnese, dove le allegorie
furono divisate dal Pozzi vescovo di San Donnino,
e dove si macchinarono spettacoli, più ricordevoli che
non la storia del paese.
</p>

<p>
Ai granduchi era stato assegnato il primo posto
dopo la repubblica di Venezia, cioè precedenza sopra
tutte le repubbliche e i ducati; ma quando il duca di
Savoja conseguì gli onori reali, Cosmo reclamò tanto,
tanto spese, che l’imperatore gli consentì il grado medesimo,
onde prese il titolo di Altezza reale. Profusamente
regalava; patrocinava i principi esteri presso la
Corte di Roma, il che gli dava aspetto di primo principe
d’Italia; e guadagnavasi i ministri forestieri. I suoi
vini erano una squisitezza alle Corti di tutta Europa, e
gliene venivano in ricambio piante ed erbe pe’ suoi
giardini, medaglie e rarità pe’ musei; i missionarj
d’Oriente gli inviavano Indiani, due Calmuchi il czar,
due Groenlandesi il re di Danimarca. Per bastare a tali
splendidezze alternava assurde ordinanze finanziarie e
meschinissime grettezze; oltrechè le principali cariche
erano messe a prezzo, o date per intrighi di preti e di
famigli. Cosmo i processi voleva compendiosi, feroci i
supplizj sulle piazze, per le strade; ma ai potenti restava
sempre modo di riscattarsi a denaro. Diffondeva
spie per conoscere i costumi; mandava attorno frà Domenico
di Volterra in equipaggio di Corte a informarsene
e correggerli; le discordie tra le famiglie credeva
rassettare con matrimonj da lui ordinati, e che moltiplicavano
<span class="pagenum" id="Page_254">[254]</span>
gl’infelici; che più? vietò ai giovani di frequentar
case dove fossero fanciulle da marito.
</p>

<p>
Dove non vuol essere taciuto un fatto che a tutta Europa
diede a dire. Il cavaliere Roberto Acciajuoli amava
Elisabetta Marmoraj, moglie del capitano Giulio Berardi;
modesta e virtuosa, quant’egli era colto d’ingegno
ed elevato di sentimenti. Rimasta lei vedova, ognuno
credeva si sarebbero sposati; ma il cardinale Acciajuoli
volea quel suo nipote unire con qualche famiglia romana,
che lui ajutasse a divenir papa. Fallitegli le persuasioni
e le minaccie, il cardinale ricorse al granduca
perchè impedisse quelle nozze; e il granduca, incapace
di disdir nulla a un cardinale che potea salir papa, fece
chiudere l’Elisabetta in un monastero. Com’è consueto,
l’amore del giovane se ne incalorì; non potendo accostarsi
all’amata, la sposò per lettera; e fuggito a Mantova,
pubblicò l’atto, e domandò le fosse consegnata.
Il granduca, l’arcivescovo, i parenti stettero al no; i
migliori giureconsulti di Lombardia dichiaravano legale
tal matrimonio; ma que’ di Firenze non gli davano che
il valore di sponsali. Vacando la santa sede, l’Acciajuoli
mandò la storia e le allegazioni a tutti i cardinali, il
che tolse ogni speranza del papato allo zio: il granduca
si sdegnava di veder palesata la sua ingiustizia; pure
alfine restituì la libertà alla dama. Essa corse tosto allo
sposo in Venezia a dividerne gli stenti e la persecuzione;
ma poichè tutta Italia col prenderne interesse
riprovava il granduca, questi domandò alla repubblica
glieli consegnasse, col titolo che avessero mancato di
rispetto e obbedienza al loro sovrano. Essi trafugaronsi
verso Germania in abito fratesco, ma a Trento
riconosciuti e menati in Toscana, l’Acciajuoli fu condannato
in vita nella fortezza di Volterra, e privato
delle sostanze: la dama, se volesse sostenere la validità
del matrimonio avrebbe egual trattamento; ma essa
<span class="pagenum" id="Page_255">[255]</span>
vacillò, e all’eterna prigionia col marito preferì il viver
solitaria<a class="tag" id="tag129" href="#note129">[129]</a>.
</p>

<p>
Il Redi consigliava al granduca il passeggio come
rimedio ai mali derivatigli dall’intemperanza; e poichè
i suoi esercizj li faceva nella galleria, vi riunì quanto
di raro possedeva la sua famiglia, facendo venire da
Roma la Venere e gli altri capolavori. Campò ottantun
anno (1723).
</p>

<p>
Il cardinale Francesco Maria, fratello di Cosmo, fu
secolarizzato; ma Eleonora di Gonzaga sposatagli mai
non lasciossi accostare da questo vecchio sciupato, che
ribramando gli ozj lasciati, morì il 1711. Ferdinando,
primogenito di Cosmo, allievo del Redi, del Viviani,
del cardinale Noris, coi vizj rese l’animo e il corpo
incapaci di amar la moglie, e morì a cinquantatre anni.
Gian Gastone, secondogenito, unico sopravvivente, fu
infelice nel matrimonio come tutti i Medici; sua moglie
duchessa di Lauenburg, grossolana, disamata, aborrente
l’Italia, non volle mai uscire dalla sua Boemia; ed egli
alla taverna, al giuoco, a tutti i vizj cercò distrazione
dalle miserie che vedeva e prevedeva. Caccia i tanti
frati e i tanti delatori; abolisce quelle che il vulgo chiamava
<i>pensioni sul credo</i>, assegnate a Turchi, Ebrei,
Protestanti venuti cattolici, e che mantellavano l’inerzia
e l’impostura. Allora alle penitenze sottentrano feste,
corteggiamenti, donne, carnevali, e la principessa Violante
asseconda quel nuovo andazzo; nelle ville si recitano
commedie dai nobili, che vanno alla Corte vestiti
alla francese, anzichè coll’abito di gala, e conversano
famigliarmente col duca.
</p>

<p>
Disperato d’aver eredi, e considerandosi soltanto usufruttario
del paese, Gian Gastone ne trascurò la gloria
e il prosperamento: abbandonato ai capricci di uno
<span class="pagenum" id="Page_256">[256]</span>
staffiere, tre sole volte il consiglio di Stato radunò nei
quattordici anni di regno; sparagnò sulle prime, poi
dettogli che lo spendere giova ai popoli, profuse in
gioje, manifatture, capi d’arte, e in garzoni libertini,
facendo il popolo soffrire delle crescenti imposte, rese
men sopportabili dal terribile gelo del 1709. E di peggio
prevedeasi, poichè i pretendenti, che già coll’avidità
spartivansi il retaggio del granduca ancor vivo, ad ogni
suo mal di capo sporgeano la mano e volean mettervi
guarnigioni. Cosmo III avea procurato di prevenire
quei mali col far riconoscere il diritto in cui Firenze
rientrava di esser libera al cessare della famiglia, a cui,
ragione o no, erano stati attribuiti que’ paesi dal diploma
del 1530. Ma ridestando la repubblica, Siena
sarebbesi staccata, e così i feudi della Lunigiana; i
Farnesi metteano in campo la parentela; di fuori poi,
se Inghilterra e Olanda vel confortavano, mostravasi
contrariissima l’Austria; sicchè Cosmo cercò trasmettere
il dominio a sua figlia Anna, moglie di Guglielmo
principe palatino. Ma Carlo VI dichiarò che la Toscana,
feudo imperiale, a lui ricadrebbe quando vacasse, e
con truppe sostenne la impugnata pretensione. Gian
Gastone propose unire la Toscana a Modena, di cui era
duchessa una discendente da Cosmo I, e l’imperatore
non se ne mostrava alieno; ma sopravvennero guerre
che sovvertirono i disegni.
</p>

<p>
E così le italiche fortune erano tramenate da capricci,
da ambizioni, da pretendenze d’eredità; e questi obbrobrj
intitolavansi pace.
</p>

<div class="chapter">
<p>
<span class="pagenum" id="Page_257">[257]</span>
</p>

<h2 id="cap155">CAPITOLO CLV.
<span class="smaller">Condizione materiale e morale. Opinioni.
Ingegni eterocliti.</span></h2>
</div>

<p>
Settant’anni di pace dal 1559 al 1621, non che sanare
le piaghe, le infistolirono,<a class="tag" id="tag130" href="#note130">[130]</a>; le ricchezze furono esauste
nella fonte; un’oppressione sistematica succedeva alle
violenze della guerra; questa finiva senza indurre la
tranquillità, giacchè il paese era corso da mercenarj
rapaci, o da soldati forestieri che vi spandevano la povertà
e la peste. Dappertutto bisogni di principi e miseria
di popoli: il supremo interesse di quelli era
l’esigere grosse taglie; di questi la paura di morir di
fame: e le sollevazioni di Milano, di Palermo, di Fermo,
le quasi annuali di Napoli, i divieti d’asportazione, l’assegnar
i prezzi, l’istituire prefetti dell’annona darebbero
a credere che l’uomo fosse ridotto ai meri istinti.
</p>

<p>
Tronchi i ricambj, così molteplici dapprima, fra Stato
e Stato per via d’ambasciadori, negozj, magistrature,
guerre, studj, ciascuno s’impiombò al paese, che amava
soltanto per abitudine, per comodità: la longanime
prudenza o l’astuzia diplomatica si concentrò nelle Corti,
<span class="pagenum" id="Page_258">[258]</span>
disposta a ricorrere a perfidia, a trame, a prepotenza;
donde sterminati disegni con debolissimi mezzi; e invece
dell’ambizione grande che fabbrica sopra se medesima,
quella piccola che tresca in vanità, o colla
violenza palesa il difetto di solide qualità. Nulla parendo
soverchio per conservare la fede cattolica, la paura
della riforma fece ridurre l’educazione a stringimenti
e depressioni; alla spontaneità e alla confidenza, viepiù
necessarie agli spiriti nel tempo appunto che la natura
più si espande, surrogare l’azione perpetua dell’autorità
sbigottita: i collegi si ridussero a monasteri, come
dappoi a caserme, talchè, se aveansi i vantaggi della
pietà e della compostezza, mancava spesso la civile
opportunità; si lentavano i vincoli domestici, che possono
essere salvaguardia non solo ai figliuoli, ma e più
ai genitori; e gli animi o si fiaccavano irremissibilmente,
inasprivansi contro la regola e l’autorità, per
poi prorompere in violenze.
</p>

<p>
Il sussiego, parola allora introdotta, fa disapprovare
una mancanza di convenevoli quanto un delitto, e tutti
impronta ad una foggia uniforme; la regolarità s’incarica
di spegnere le vivezze, di sostituire (come si disse
degli arcivescovi Borromei) il rosario alle spade.
</p>

<p>
Coraggio fisico, viva e pronta intelligenza, se vengano
sviluppati, rendono grande un popolo; compressi
degenerano in ferocia e in astuzia; come la vivace intelligenza,
se rinneghi il calcolo, rovina se stessa. Esclusi
dagli affari della patria, i nostri recavano l’ingegno a
servigio degli stranieri; sicchè il nome italiano di fuori
continuò a tenersi in onore, e la nostra letteratura imitavasi
da Inglesi e Francesi, come noi imitavamo la
spagnuola. In Francia la buona società modellavasi al
tipo italiano, e italianeggiava la lingua: i soldati che
avevano fatte le campagne d’Italia, voleano parlarne
con termini nostri, e dire <i>infanterie, cavalerie, embuscade,
<span class="pagenum" id="Page_259">[259]</span>
sentinelle, escarpe</i>, fino <i>brave</i>. Ma i nostri
v’erano malvisti, come quelli che si foracchiavano in
tutti gl’impieghi<a class="tag" id="tag131" href="#note131">[131]</a>, e al machiavellismo italiano imputavansi
tutti i mali della guerra civile e di religione.
</p>

<p>
Delle consuetudini principesche danno buon testimonio
i ricordi, che Francesco Maria II lasciava a suo
figlio Federico Ubaldo duca d’Urbino, il 22 marzo 1615.
Trascorriamo le generalità del vivere in grazia di Dio,
trattare con ischiettezza, non rimettere a domani quel
che si può fare oggi, lasciar libero il corso della giustizia,
senza che se n’intrighino nè i parenti nè la moglie;
e così della liberalità, dell’affabilità, della riconoscenza
a chi prestò servigi, del risparmiare la pena di
morte, dello spender meno nell’entrata, del non toccare
l’onor delle donne e particolarmente delle nobili. Vuol
che non abbia intrinsechezza co’ sacerdoti, ma li lasci
attendere all’officio loro, egli attendendo al suo senza
<span class="pagenum" id="Page_260">[260]</span>
loro ajuto. Ubbidiente al papa, ardentissimo nel servizio
di S. M. Cattolica, andando in guerra s’e’ ci va in persona.
Cerchi consiglieri e ministri che vadano per la
strada del carro, anzichè voler novità speciose; e anch’egli
attenda a far camminare bene le cose antiquate,
non facendo decreti nuovi, e piuttosto restringendo i
vecchi. Non si dia troppo allo studio delle scienze, bastando
intendere bene la propria lingua e la spagnuola,
farsi leggere ogni giorno qualche storia, e ragionare
delle scienze con quelli che le professano. Faccia esercizj
cavallereschi, la scherma, il ballo, il nuoto; giuoco
alla palla, caccia, maneggio de’ cavalli, di questi tenendo
una razza. Mangi d’ogni cosa, ma moderatamente
e senza seguir regole di medici, de’ quali non è a valersi
che nelle infermità. Il figliuolo maggiore tratti
come un fratello, lasciando che governi e comandi. Se
ha un altro figlio, compri per esso uno Stato nel regno
di Napoli, con altre entrate per 12,000 scudi l’anno:
il che è meglio che dargli beni in paese: così s’hanno
fondate due case. Degli altri figli un ne faccia ecclesiastico;
e così se ne ha molti, li collochi colla propria
parsimonia e col favore di S. M. Cattolica.
</p>

<p>
Il sentimento religioso molto ingagliardì, massime
dacchè su quello si piantò l’educazione; e ripullulava
traverso ai disordini della vita, sicchè finivano devoti
quei che aveano menata vita disonesta o prepotente.
La politica professava canoni più sani, dedotti dalla
rivelazione; arti e lettere attingevano a fonti ecclesiastiche;
sin la fisica appoggiava a principj d’ordine religioso.
Molti ottennero gli onori degli altari, ed ai già
accennati (t. <span class="smcap lowercase">X</span>, p. 474) vogliam soggiungere Gregorio
Luigi Barbadigo padovano, cardinale, vescovo di Bergamo
poi di Padova, ove fondò il seminario tanto celebre
per gli studj filologici, colla biblioteca; Francesco
Girolamo di Grottaglia gesuita, che per quarant’anni
<span class="pagenum" id="Page_261">[261]</span>
diresse le missioni nel regno, predicando instancabilmente,
ma breve e con unzione, a soldati, galeotti, pescatori,
meretrici, che traeva agli abbandonati sacramenti,
sicchè fin otto o diecimila persone a un tratto
si comunicavano. Giuseppe da Copertino presso Brindisi,
laico francescano, uso ne’ servigi più vili, tutto
umiltà e penitenza, è assunto agli ordini benchè ineducato:
ma de’ miracoli e delle estasi sue l’Inquisizione e
i superiori dubitano e lo credono ipocrite; ed egli soffre
rimproveri di colpe che non commise. Sebastiano Valfrè
da Verduno nella diocesi d’Alba, mostrò gran carità
sin da fanciullo, ed entrato oratoriano, scrisse il <i>Mezzo
di santificare la guerra</i>, la <i>Breve istruzione alle persone
semplici</i>; operò molte conversioni a Torino, di
cui non volle essere arcivescovo; vivea sempre in ospedali,
eppur tenea corrispondenza con vescovi e teologi
su punti rilevanti. Veronica Giuliani di Mercatello, vestitasi
cappuccina, ebbe visioni, patimenti straordinarj
e i segni della corona di spine, e Cristo le impresse le
sue piaghe: il Sant’Uffizio ricusò credere questi portenti,
il confessore la umiliò in ogni guisa, pur dovette
confessare che di speciali favori la privilegiava Iddio.
Tra i chiostri troveremmo Pacifico da San Severino,
Bonaventura da Potenza, Bernardo da Offida, Tommaso
da Cora, che non potendo impetrare d’andar nelle Indie,
missionò in paese con gran frutto di conversioni; Bernardo
da Corleone in Sicilia, che annojatosi al mestiere
del calzolajo, andò soldato, ma messo in carcere per
indisciplina, tornò a coscienza, e vestitosi cappuccino
fu specchio di virtù.
</p>

<p>
Ma poichè soltanto una grave devozione apriva la
strada agl’impieghi e agli onori, degenerava in ipocrisia
o in cupa superstizione. Abbondavano le pratiche convenzionali
e i fervorini da sacristia, donde il cuore è
assente, e che lasciano l’anima senza alimento; i dogmi
<span class="pagenum" id="Page_262">[262]</span>
non eccitavano nè attenzione nè resistenza perchè senza
riflessione si adottavano formole di fede che bastava
ripetere. Il nome d’eretico faceva orrore a segno, da
non voler leggere le migliori opere de’ Tedeschi e degli
Inglesi d’allora, nè comunicare di commerci con Olandesi
od Ugonotti. La devozione però non salvava da
ribaldi disegni; di reliquie coprivansi i masnadieri,
impetravasi indulgenza per accingersi a qualche misfatto<a class="tag" id="tag132" href="#note132">[132]</a>.
Le chiese erano esposte non solo a ruberie,
ma a profanazioni, convegno d’amori, o campo di liti
fin al sangue. Nel 1630 nel duomo di Palermo facevasi
una gran rappresentazione sul riscatto di Gerusalemme;
e i Gesuiti, in onore d’una infanta di Spagna allora
nata, diedero una commedia con nuvole piene di danzanti,
e una cena che costò seicento ducati. Le Benedettine
di Donn’Albina diedero pure un dramma, con
licenza del papa introducendovi anche uomini. Occasioni
di nuovi scandali nelle chiese.
</p>

<p>
Le incalzanti raccomandazioni del concilio di Trento
provvidero alla costumatezza e alla dottrina del clero:
pure le memorie contemporanee palesano quant’esso
conservasse dell’antecedente depravazione e del secolaresco,
e all’ombra de’ rinvalidati privilegi mestasse
turpemente negl’interessi mondani, fino a guadagnare
in botteghe, e convertir chiese e canoniche in magazzini.
Nelle visite i vescovi trovavano preti o pubblicamente
concubinarj, o violenti fino ad assaltare alla
strada, gli assassinj e il contrabbando ricoverando all’ombra
degli altari. Tre prevosti degli Umiliati diedero
<span class="pagenum" id="Page_263">[263]</span>
mandato al diacono Farina perchè uccidesse san Carlo,
che miracolosamente campò: il prevosto di Seveso
aveva ridotta in spelonca di ladri la sua chiesa, e le
sepolture coprivano le vittime dei suoi delitti.
</p>

<p>
I conventi popolavansi per convenienza di stato,
e non di rado per violenza o seduzione dei padri, volenti
alleggerir la casa dai figli cadetti onde assicurare
la fortuna de’ primogeniti. Per romanzi divenne famosa
Virginia, figlia del conte di Leyva signore di Monza,
che costretta ad assumere il velo, si contaminò di gravissimi
misfatti, finchè trattane si ridusse a severissima
penitenza. Arcangela Tarabotti, a undici anni chiusa
in Sant’Anna di Venezia, «non fu monaca neppure
d’abito e di costumi, quello pazzamente vano, e questi
vanamente pazzi»: benchè nè tampoco a leggere e
scrivere le avessero insegnato, pure per sottrarsi all’accidia
applicò agli studj, e compose opere, fra cui <i>La
semplicità ingannata, o la tirannia paterna</i><a class="tag" id="tag133" href="#note133">[133]</a>, e
l’<i>Inferno monacale</i>, libri scomposti ma passionati, dove
rivela la usatale violenza, e impreca ai padri che forzano
la vocazione de’ figliuoli, e con argomenti e autorità
sacre e profane sostiene la libertà della donna nello
scegliersi uno stato. Le pie insinuazioni del patriarca
Federico Cornaro la fecero prima rassegnarsi, poi compiacersi
del proprio stato; «abbandonò le lascivie degli
abiti, di cui tanto si dilettava»; e a sconto de’ precedenti
scrisse libri di concetto opposto, quali il <i>Paradiso</i>,
la <i>Luce monacale</i>, la <i>Via lastricata per andare al
cielo</i>, le <i>Contemplazioni dell’anima amante</i>, il <i>Purgatorio
delle mal maritate</i>; e prossima alla morte,
supplicò che gli altri suoi scritti fossero dati al fuoco.
</p>

<p>
Da Marcantonio Mariscotti conte di Vignanello e da
Ottavio Orsini era nata Clarice, e benchè di buon’ora
<span class="pagenum" id="Page_264">[264]</span>
innamorata delle vanità, dovette professarsi monaca in
San Bernardino di Viterbo col nome di suor Giacinta.
Tutta capricci e dispetti, volle aver camera distinta, che
ornò con suntuosità; i doveri adempiva sbadatamente,
assorta in fantasie e vanità: ma côlta di grave malattia,
mandò per un confessore, e questo entratole in camera
e vedendo quell’incompatibile lusso, la minacciò di perdizione;
ond’essa tolse a riparar lo scandalo chiedendo
perdono alle compagne, dando alla superiora quanto
avea del proprio; e risanata, fu tutta alle austerità, alle
macerazioni. Scoppiata un’epidemia, istituì un ospedale
e le oblate di Maria, che andassero limosinando per
convalescenti, carcerati e poveri vergognosi.
</p>

<p>
Quando i cardinali erano ministri di Spagna, di
Francia, governatori, condottieri d’eserciti, come il
Richelieu, il Mazarino, il Lavallette, l’Albornoz, il Trivulzio,
il Caracciolo, il Granuella, il Grimani, il Borgia,
lo Zappata, il d’Aragona; quando ogni Potenza ne
teneva uno in Roma che, come suo protettore, dovea
maneggiare e intrigare, e della politica il gran punto
consisteva nell’acquistar potenza alla Corte pontifizia
accaparrandosi i prelati più efficienti, e massime quelli
delle principesche case italiane, era ad aspettarsene
edificante pietà, nè studio della scienza di Dio? Le case
di Savoja e d’Este, i Gonzaga, i Farnesi, i Barberini,
gli altieri aveano sempre uno o più porporati, che spesso
gareggiavano col papa in splendidezza; e talora, passata
la prima gioventù, deponeano la porpora per ammogliarsi.
Al cardinale Aldobrandini, quando passò nunzio
in Francia nel 1600, furono assegnati mille scudi il
giorno, oltre le sue rendite, e grossa somma per le
prime provvigioni<a class="tag" id="tag134" href="#note134">[134]</a>. Nel 1670 il duca di Parma a
<span class="pagenum" id="Page_265">[265]</span>
complimentare il nuovo papa Clemente X spedì il conte
di San Secondo, che andò all’udienza con diciotto prelati
e cencinquanta carrozze. Il cardinale Alberto d’Austria
(dice il cavaliere Dolfin nella relazione di Roma)
in mezzo a strepito d’armi e tamburi fa parlar di sè
tanto, che merita posto fra i celebri capitani più che
fra i prelati.
</p>

<p>
Il cardinale Rinaldo d’Este aspirava a diventare protettore
dell’Impero; ma dagli Spagnuoli tergiversato,
piegò a Francia, che fu ben lieta d’acquistare costui,
forte per carattere e per relazioni di famiglia. N’era
appena fatto protettore, quando entrò in Roma l’ammiraglio
di Castiglia ambasciatore di Spagna, che non
solo non l’invitò alla sua cavalcata, ma fece côlta d’armi
nel proprio palazzo. Altrettanto l’Estense; e di bravi e
di nobili venuti da Modena si circondava qualunque
volta uscisse. Vano l’interporsi di signori e del papa;
aspettavasi da un giorno all’altro un conflitto. Di fatto,
scontratesi le carrozze dei due superbi presso al Gesù,
s’intese un colpo di pistola; il popolo a fuggire; gli
uomini dell’ammiraglio fan fuoco colpendo molti innocenti;
poi si danno essi pure in fuga, lasciando scoperto
esso ammiraglio, il quale potè andarsene illeso; ma
viepiù inasprito, manda a cercar gente e denaro al
vicerè di Napoli. Questi però nega secondarne le vane
braverie, il papa viene a capo di riconciliarli, e il buon
popolo romano applaudisce clamorosamente all’Estense
che sì bene aveva sostenuto il decoro di Francia.
</p>

<p>
E continue erano le dispute di precedenza, massime
<span class="pagenum" id="Page_266">[266]</span>
tra gli ambasciadori di Francia e di Spagna; il concilio
di Trento ne fu turbato quanto dalle eresie, attesochè
il papa, sapendo inimicherebbe a sè e forse alla Chiesa
quello che posponesse, non osava pronunziarsi, finchè
le guerre civili non l’indussero a preferire il Cristianissimo,
come quello ch’era più in pericolo d’apostatare.
Il giorno della coronazione di Gregorio XIV, Alberto
Badoero ambasciadore di Venezia sostenne di dover
comparire immediatamente dopo quel dell’imperatore,
e innanzi a tutti gli altri: e perchè il senatore di Roma
pretendea quel posto, egli dichiarò non interverrebbe
alla coronazione: onde il papa ordinò al senatore di
andar via co’ due confalonieri che l’accompagnavano.
Il prelato Centurione arcivescovo di Genova e prolegato
incontra il cocchiere del cardinale San Giorgio
nipote del papa, e perchè non vuol tirare da banda
la carrozza vuota, e’ lo bastona: San Giorgio ne porta
querela al papa, e non trovandosi soddisfatto, esce
dalla città e dallo Stato, per quanto il papa mandi a
richiamarlo<a class="tag" id="tag135" href="#note135">[135]</a>.
</p>

<p>
Il Portogallo erasi sottratto alla dominazione spagnuola,
talchè veniva considerato come ribelle. Avendo
mandato il vescovo di Lamego ambasciadore a Roma,
il marchese de los Velez ambasciadore di Spagna pretendea
non fosse ricevuto; ma il fu, e ordinato il modo
di comportarsi, volendo che, se incontrasse l’ambasciadore
di Spagna, calasse le cortine della carrozza. Los
Velez, saputo che il vescovo era a visitare monsignor
de Fontenay, mandò a prendere quantità d’armi, e le
distribuì fra’ suoi, coll’ordine che, se le cortine del Portoghese
non fossero calate, tagliassero i garetti a’ cavalli.
Il vescovo, avvertitone, si pose attorno altri armati, e
scontratisi cominciossi il fuoco, dove furono uccisi
<span class="pagenum" id="Page_267">[267]</span>
cavalli e persone d’ambi i lati: allora Roma parteggia;
bisogna mandar soldati; raffittiscono le dispute, e i due
ambasciadori si ritirano in opposte direzioni.
</p>

<p>
Nella peste del 1656, il vicerè vieta che nessuno
entri in Napoli se non con licenza de’ regj ministri; e
l’arcivescovo pubblica che per gli ecclesiastici richiedasi
la licenza vescovile: quello ricusa, si abbaruffano,
intanto che morivano quindicimila persone al giorno.
Poi qualche volta di Spagna viene decreto che in tutte
le chiese, in tutte le scuole si giuri l’immacolata concezione
della beata Vergine: qui i vescovi a protestare
contro l’altrui ingerirsi in materia di loro spettanza; i
Domenicani a rifiutar di professare una pia credenza,
da loro impugnata; i professori a trovare pregiudicata
la libertà dell’insegnamento; Roma a negare ai re la
podestà di proporre una credenza teologica.
</p>

<p>
Grandi problemi nè morali nè politici non si posarono
nè discussero fra noi; eppure puntigli di cerimoniale,
dispute di eredità, tafferugli fra vescovi e governatori
o col papa per le giurisdizioni, portarono irrequietudini
rinascenti e fin guerre; e in privato frequenti
duelli sulle vie pubbliche, assalti di villaggi a mano armata;
e stimare felicità l’essere annoverato fra l’alta e
la bassa domesticità di Spagna, l’ottener titoli desunti
dalla mensa, dalle caccie, dalle stalle, dalle anticamere
regie; e ciascuno zelare quelli che ereditò e le piccole
distinzioni, e pretendere privilegi ch’erano aggravj
degli inferiori, e che ricordavano ciò che i nobili erano
stati, senza insegnar le ragioni per cui cessarono di
essere. Alle processioni, alle comparse, magistrati, preti,
maestranze lottavano per l’abito, per lo scanno, pel
passo innanzi. Quante volte a Napoli furono ritardate,
finchè i cerimonieri avesser proferito! intanto gli uni
e gli altri stavano coll’armi in pugno, e i soldati non
bastavano a impedire le collisioni: talora moveasi la
<span class="pagenum" id="Page_268">[268]</span>
marcia, ma intimandosi che i nobili titolati procedano
distinti, i non titolati spengono i torchietti e se ne vanno.
Or si raduna il consiglio, ma un sindaco n’esce perchè
non si trova assegnato un sedile conveniente. Or ad
una solennità, il governatore si leva indispettito di chiesa
perchè vede posare un predellino sotto ai piedi dell’arcivescovo.
Or tutta la nobiltà esce dalla messa perchè
il vicerè fece situar vicino a sè un nipote. Or un ambasciatore
non può essere ricevuto perchè il suo grado
di nobiltà spagnuola l’autorizza a trattare il vicerè da
pari a pari. Muore una principessa, e l’esequie sono
interrotte da commissarj regj, perchè ha stemmi e insegne
da più del grado, e bisogna deporre il cadavere
in disparte finchè arrivino le decisioni di Spagna. Fra
i grandi di Napoli fu un lungo dibattere intorno al coprirsi
davanti al re, privilegio di tutto il grandato di
Spagna, mentre quella sospirata parola <i>Copritevi</i> era
stata detta da Carlo V ad alcuni sì, ad altri no de’ regnicoli.
Nelle esequie per la regina di Spagna in quel
duomo, l’arcivescovo vuole si dia il piumaccio a tutti
i vescovi intervenuti; il vicerè ripudia questa novità; si
sospende la cerimonia, e il sontuosissimo catafalco è
trasferito nella cappella reale. Ottantadue anni contesero
ai tribunali e ne’ libri Cremona e Pavia qual dovesse
avere il passo sull’altra, finchè il senato di Milano «con
gravissima ponderazione e maturità di consiglio decise
di non decider nulla». Il generale Giovanni Serbelloni,
nel 1625 combattendo in Valtellina, non volle aprire un
dispaccio perchè non v’erano soprascritti i titoli dovutigli;
e così ignorò l’accostarsi del nemico, che lo
sconfisse.
</p>

<p>
Lo scialacquo di titoli caratterizzava l’orgoglio surrogato
alla superbia; l’<i>illustrissimo</i> e l’<i>eccellentissimo</i>
davasi a qualunque nobile, e fin a plebei l’<i>illustre</i> e
<i>molto illustre</i>, che nel secolo precedente bastava a
<span class="pagenum" id="Page_269">[269]</span>
principi. Il conte Olivares vicerè di Napoli li vietò per
editto, ma solo si scrivesse <i>signor duca, signor principe,
signor conte</i> o <i>dottore</i>; ma la prammatica non
fu osservata. Lo perchè il papa non volendo accomunati
ad altri i titoli dovuti ai cardinali, a questi diede
quel d’<i>eminenza</i>, ma non potè fare che non se l’arrogassero
anche gli Elettori dell’Impero. Il Consiglio della
repubblica di San Marino che s’intitolava <i>illustrissimo</i>,
volle dirsi <i>principe</i>. Quanti maneggi, quanto spendere
dei principi per ottenere un titolo o un grado superiore
all’emulo!<a class="tag" id="tag136" href="#note136">[136]</a> quanta pompa per ciò e solennità nelle
ambascerie! Fino i poveri Grigioni nel 1604 allorchè
cercavano l’alleanza di Venezia, vi spedirono sette ambasciadori
con cencinquanta persone, che tutti furono
mantenuti dalla Signoria, e ricevuti con onoranze quali
nessuno da Enrico III in poi; da tutte le città vi andavano
incontro cavalieri e fanti; pure non vennero accolti
che da quaranta gentiluomini, anzichè sessanta come
gli ambasciadori delle potenze; nè ammessi in Pregadi.
Era una scienza complicatissima la competenza de’ varj
rappresentanti: i quali poi a loro volta sbizzarrivano
in prepotenze, volendo immuni le persone a loro addette,
la casa, la vicinanza, che diveniva così ricovero
di ladri e di contrabbando. Il conte di Cantecroix, ambasciadore
imperiale a Venezia nel 1666, della propria
abitazione faceva un bordello, tentò assassinare la moglie,
fece uccidere il mastro di casa, fabbricare moneta
<span class="pagenum" id="Page_270">[270]</span>
falsa; finchè la Signoria ottenne fosse revocato<a class="tag" id="tag137" href="#note137">[137]</a>. Altri
esempj incontreremo.
</p>

<p>
Ne derivò l’importanza suprema attribuita al punto
d’onore. I duelli per parole offensive e per lesione d’onore,
ignoti agli antichi, nacquero nel medioevo dalla
prevalente personalità, e dal diritto del pugno che
ciascun signore si arrogava; e sopravvissero a quell’ordine
di cose, del quale erano un frutto naturale e
un correttivo. I principi, traendo in sè le prerogative
regie, diedero ogni opera a spegnere il duello; e papa
Giulio II, il luglio 1505, avevalo proibito in tutte le
terre dipendenti immediate o mediate dalla Chiesa, «per
qualsifosse cagione, anche dalle leggi permessa». Ma il
29 giugno 1522 Carlo V, tenendo il parlamento come
re di Sicilia, ricevette una rimostranza, qualmente fosse
prammatica nel regno, che chi prende a combattere
un altro da cui pretende essere stato offeso, viene sottoposto
a gravi pene; donde nascono enormi inconvenienti
e soperchierie, e di qua bandi, ferite, morti;
tutti mali che si eviterebbero qualora essa prammatica
fosse cassata, e ognuno potesse soddisfare all’onor suo
<span class="pagenum" id="Page_271">[271]</span>
col duello; poichè molti s’asterriano dal fare offesa, e
l’ingiuriato si soddisferebbe sfidando l’avversario senza
insulto e soperchianza; supplicavasi perciò la maestà
sua ad abolire tale prammatica, e lasciare ognuno soddisfare
all’onor proprio. Il braccio ecclesiastico non assentì
a tale domanda, onde non fu esaudita<a class="tag" id="tag138" href="#note138">[138]</a>.
</p>

<p>
Malgrado i divieti, vigea l’abuso; anzi, cessate le
occasioni pubbliche di esercitare il vero valore, rimase
questo di parata, e come una scienza entrò nell’educazione
cavalleresca non solo l’atto, ma una complicata
dottrina della vendetta e dell’armeggiare. Ben cinquanta
trattatisti vi applicarono i sillogismi, gli oracoli della
giurisprudenza e le autorità di filosofi e poeti non solo,
ma dei santi Padri, e di quel vangelo dove è scritto,
<i>Se alcuno vi schiaffeggia sulla sinistra, porgetegli
anche la gota destra</i>. Anzi il Possevino compose un
<i>oremus</i>, che chi lo reciti prima di venire al combattimento,
«acquisterà forze grandissime», e nel quale il
duellante promette a Dio che, quando mai ammazzi il
suo nemico, «molto gliene rincrescerà».
</p>

<p>
In que’ libri cominciavasi da sottili definizioni dell’onore
e delle sue opere, e se stia nell’onorante o nell’onorato:
altrettanto dell’ingiuria, considerata nella qualità,
quantità, relazione, azione, passione, tempo, luogo,
moto, distinguendo le ingiurie voltate, rivoltate, compensate,
raddoppiate, propulsate, tornate, ritorte, necessitate,
volontarie, volontarie-necessitate, e miste.
Suprema era la dottrina del <i>carico</i>, cioè dell’obbligo di
risentirsi, ributtare, ripulsare, provare, riprovare; dove
era aforismo, che il «carico alcune volte nasce dall’ingiuria,
ma non mai l’ingiuria dal carico». Altrettanto
sottilizzano nel definire l’inimicizia e il risentimento; e
qui figurano la vendetta traversale, il vantaggio, la soperchieria,
<span class="pagenum" id="Page_272">[272]</span>
l’assassinio, la via indiretta, il mal modo, il
tradimento, la perfidia, quando assumere il risentimento
per altri, se un’ingiuria resti cancellata da un’altra pari;
una sequenza di presunzioni novera lo <i>Specchio d’onore</i>,
«tacendo pure le cento e mille altre che si poteano
aggiungere».
</p>

<p>
Cardine di questa scienza era la mentita; la quale
può essere affermativa, negativa, universale, particolare,
condizionata, assoluta, privativa, positiva, negante,
infinitante, certa, sciocca, singolare; generale
per la persona, generale per l’ingiuria, generale per
l’una e per l’altra; cadente sulla volontà, sull’affermazione,
sulla negazione; valida, invalida, sdegnosa, ingiuriosa,
suppositiva, circoscritta, coperta, vana, nulla,
scandalosa; vera, data veramente, falsa, data falsamente;
ve n’ha di legittime, ve n’ha d’impertinenti o ridicole,
o disordinate, o universali di cosa particolare, o particolari
di cosa universale. Quanto sottilizzavano i sopracciò
per distinguere le mentite valide dalle invalide,
l’attore mentito ingiuriante dal reo mentitore ingiuriato,
l’attore provocante dall’attore provocato! Poi discuteano
del provare, del richiedere, del mantenere, del verificare,
del difendere, del sostenere; e così dell’attore che
si finge reo, dell’attore interpretativo che opponga eccezioni
di compensazione, dell’attore che tien luogo di reo
provocato per la forma di sue parole.
</p>

<p>
Entra allora la discussione del trovar querela, del
mutarla, dell’accrescerla, dello stabilirla, del lasciarla,
delle eccezioni dilatorie e perentorie. Conosceansi un
cinquanta formole o clausole differenti da porre sui
cartelli; quando e come ricusare, rifiutare, ributtare?
quali sieno le armi cavalleresche? qual movimento è
vergognoso? qual pezzo d’arme è più disonore il perdere?
s’ha da accettare la sfida da ignobili, o soltanto
da uguali? l’eleggere le armi e assegnare il campo tocca
<span class="pagenum" id="Page_273">[273]</span>
al provocante o al provocato? qual si dirà vincitore
quando cadano morti entrambi i combattenti? I padrini,
allora come adesso, ingegnavansi piuttosto ad
esasperare per poter farsi onore dove non correano
pericolo: ma se giungessero a conciliare gli animi, allora
nuove quistioni rampollavano sulla soddisfazione,
sulla pace, universale o particolare, esterna o interna,
naturale, civile, pubblica, domestica, e sulle differenze
tra pace, riconciliazione ed empiastro, tra soddisfazione
e restituzione, pena e castigo, confessione, pentimento
e umiliazione, perdono e misericordia, e sulle sei maniere
di ridirsi.
</p>

<p>
Ve’ in quale sapienza esercitavano l’ingegno i contemporanei
di Galileo, di Torricelli, di Bacone! e per
essa vennero immortali Paride del Pozzo, il Muzio giustinopolitano,
Giovan da Legnano, Lancellotto Corrado,
Giulio Ferretti, l’Attendolo, il Possevino, Camillo Baldi,
Belisario Aquaviva, Antonio Bernardi dalla Mirandola,
il Birago milanese, il Parisio, Jacopo Castiglio, il Pigna,
l’Albergati, il Gessi, l’Ansidei, il Fausto, il Romei, Orlando
Pescetti, il Tonnina; nel dialogo di Marco Mantua
giureconsulto <i>si decidono cento e più questioni</i>; e
nella biblioteca di un gentiluomo dovevano trovarsi i
<i>Cinquanta casi</i> dell’Olevano, lo <i>Specchio d’onore</i>, la
<i>Pace in prigione</i>, la <i>Mentita in giudizio</i>, le <i>Conclusioni
del duello e della pace, evangelisti dell’umana
reputazione, le cui parole servono ad empiere di tanti
dogmi di fede, d’onore i margini delle cavalleresche
scritture</i>.
</p>

<p>
In ogni paese v’avea qualche gran pratico, che risolvesse
i molteplici casi nascenti dal punto d’onore, ricomponesse
le discordie, regolasse i duelli, stendesse
pareri ai quali procuravasi la firma d’altri armeggiatori;
talchè quella pacifica generazione restava di continuo
colla spada alla mano e colle dispute sul labbro.
<span class="pagenum" id="Page_274">[274]</span>
A Milano spessissimi ricorrevano combattimenti dei
nobili tra loro e cogli uffiziali spagnuoli, e vi prendeano
parte i secondi, i terzi, talvolta sei e otto per
parte. A Napoli il marchese di Monterey minacciò duemila
ducati e il bando di cinque anni a chi duellasse,
e per la seconda volta la morte; e multa ai padrini.
Nel 1638 in sei giorni v’ebbe cinque duelli di giovani
distinti, e vi rimasero estinti Ferrante Caracciolo e
Carlo di Sangro, ventenni, per affari donneschi. Poco
poi due Pignatelli con loro amici combattono contro
Scipione Monforte cavaliere di Malta, e rimangono
morti. Talvolta somigliavano a vere spedizioni, e l’ottobre
1630 a San Pietro a Majella successe regolare
battaglia fra gli Aquaviva e i Caracciolo, e i birri non
poterono separarli prima che rimanesse un morto e
una dozzina feriti; gli altri si ricovrarono in Sant’Antonio,
difendendosi regolarmente. Queste nimicizie velavansi
talvolta co’ nomi de’ Guelfi e Ghibellini, che non
erano più due gelosi ma amanti della stessa donna, che
si vegliano l’un l’altro, e odiandosi fra loro, pur accordansi
nell’amor della patria; bensì emuli di rancori
ereditarj, di diuturne vendette, servili all’uno o all’altro
de’ comuni nemici; siccome in Bologna i Pepoli tenevano
fede a Francia, a Spagna i Malvezzi.
</p>

<p>
Questa potea dirsi la parte legale delle contese: ma
altri prepotevano cinti di bravi nelle città; o dal bisognoso
erario comprato un feudo, vi si afforzavano per
far da padroni e sbucarne al delitto, e fino alla Corte
appresentarsi con comitiva più di minaccia che d’onore.
Il governatore Fuentes bandì grossa taglia a chi desse
morto o vivo Francesco Secco-Borella feudatario di
Vimercato, reo di mille prepotenze e omicidj, e principalmente
di quel di Lucia Vertenate per la sua virtù:
ma il vederlo ripeterla indica che uscì indarno. Gianpaolo
Osio signore di Usmate, nel 1608, dalla sua casa
<span class="pagenum" id="Page_275">[275]</span>
in Monza guardando nel convento di Santa Margherita,
sedusse suor Virginia de Leyva; penetrò più volte nel
monastero, e ne la trasse a voglia; uccise una monaca
perchè non rivelasse la tresca; cavatene due altre complici,
l’una precipitò nel Lambro, l’altra in un pozzo,
dove essa scoperse altri cadaveri, e donde miracolosamente
cavata, servì di testimonio contro il ribaldo, il
quale in contumacia fu dannato a morte, e sulla distrutta
sua casa ponendo una colonna infame.
</p>

<p>
Gianfrancesco Rucellaj, nel 1656 residente pel granduca
in Milano, vi fu di bel mezzogiorno assalito, e il
governatore e il senato non poterono che condolersene.
Dovendo poi egli partire, si annunziò che benemeriterebbe
dal re chiunque lo assistesse. In fatto il marchese
Annibale Porrone, che in Milano circondandosi di malandrini,
ridea di bandi e taglie, mandò cento suoi fidati,
che lo scortarono di casa in casa a prendere congedo,
poi lo convogliarono sino a Piacenza. Questo Porrone
cominciò da mille bizzarrie giovanili, a danno dell’onore
e della vita altrui; dispensa bastonate e stoccate; messo
prigione trova modo a fuggire; per interposto d’amici
e per denaro restituito in paese, non muta costume, e
con un famoso suo archibugio fa tacere la giustizia e i
giudici; poi ricoverato in un convento, quivi e sul
sagrato si dà ad ogni sorta di furfanterie, e brava le
ricerche della giustizia, e continua le ribalderie e gli
ammazzamenti, finchè andatosene di città, vive a lungo
in Venezia dove forse fu trucidato.
</p>

<p>
Bernardino Visconti, costretto per delitti a uscir di
Milano, la traversò con un codazzo d’armati e a suon
di trombe, passando avanti al palazzo ducale, e alle
porte lasciando un’imbasciata di villanie pel governatore;
e si ritirò nel castello di Brignano in Geradadda,
a cavallo del confine milanese, bergamasco e bresciano,
donde insultava l’autorità, con gente tutta di sangue e
<span class="pagenum" id="Page_276">[276]</span>
di corrucci, fin il cuoco e il guattero, fin i ragazzi
avendo le mani contaminate di sangue. Molte grida furono
lanciate contro di lui inutilmente, finchè le prediche
di Federico Borromeo nol convertirono.
</p>

<p>
Un tal Picinelli di Busto, arricchito sull’appalto delle
gabelle, destava l’invidia de’ vecchi signori, tanto più
che osava perfino visitar le loro carrozze quando entravano
in Milano. Avendo voluto esaminarne una del
conte Dugnani, al domani un branco di buli bastonò i
dazieri; poi esso Dugnani in persona al Picinelli intimò,
se lo richiedesse in giustizia, pagherebbe lui pure della
stessa moneta, dovesse anche costargliene due o tremila
scudi. Il Picinelli sel tenne detto, e nessuna carrozza
di casa Dugnani mai più non fu toccata. Lo stesso signore
dovea novanta lire a un mercante, che non potendo
averle altrimenti, gli mandò un birro con la
citazione. Il Dugnani spedì tosto a fare il pagamento,
e al birro con novanta bastonate insegnò a più non
richiedere in giustizia un cavaliere. Vero è che, portatane
querela, il Dugnani dovè ricoverare in un convento,
e non spendere meno di duemila scudi per parare la
cosa: ma ciò valse a fargli poi portare rispetto. In appresso
egli ferì gravemente un capitano, onde dovette
rifuggire di nuovo alla stessa chiesa, e tenere numerose
guardie per assicurarsi dai parenti del ferito, finchè la
giustizia non fu chetata.
</p>

<p>
Già dicemmo di grandi facinorosi toscani e romani;
ma n’abbondavano anche in paese di severa giustizia
come il veneto. Ottavio Avogadro di Brescia era capo
di banditi, e proscritto dai Dieci, ebbe ad intercessori
di grazia il granduca ed Enrico IV<a class="tag" id="tag139" href="#note139">[139]</a>. Il venerdì
santo del 1609 Lorenzo Pignoria (le cui lettere sono
delle più vivaci e colte) scriveva da Padova: — Che
<span class="pagenum" id="Page_277">[277]</span>
ne’ giorni santi succedano di qua certi casi tragici, io
non so a che me l’ascrivere..... Domenica notte alcuni
andarono in casa del padre Marcantonio Corradino, lo
ammazzarono, gli sviarono la moglie, la nipote e la
serva. La Corte è andata lor dietro, si sono ricondotte
le donne a Padova, con essi si sono fatte le archibugiate,
feritine alcuni, e tutti salvati. Il Corradino s’era
comunicato la mattina, ed era in concetto d’uomo dabbene.
Il lunedì sera lo Scola fu in parrocchia nostra
assaltato da un briccone, che con un colpo di pistola
gli toccò le gambe sotto in maniera, che se vive resterà
storpiato al sicuro di tutte due le gambe. E di simili ce
ne sariano da raccontare più di due, e non sappiamo
vederci rimedio».
</p>

<p>
L’Italia, non formando nazione, non ebbe più eserciti
stabili nè occasioni nazionali, onde le mancò l’atto, non
l’attitudine del valore: e in tutte le miserabili guerre
di quest’età campeggiarono i nostri, potendo dell’Italia
dirsi come della Svizzera, che non tenea soldati, ma ne
somministrava a tutti. Molti ne nominammo (tom. <span class="smcap lowercase">IX</span>,
pag. 521 e seg.); a cui potremmo aggiungere don Giovanni
de’ Medici, fratello naturale del granduca, valentissimo
capitano nelle guerre di Francia e d’Ungheria; il
conte Guido Landi, che pure in Ungheria combattè,
stampò molte cose, fra cui un suo viaggio a Madera, e finì
nelle carceri di Roma, non si sa perchè; Giacomo Guazzimani
di Ravenna, illustratosi contro i Turchi, e che
dopo la pace compose versi, e raccolse gli altrui. Altri
sfogavano il valore a danno delle società come banditi;
e quel re Marcone, quell’Alfonso Piccolomini, quel Corsietto
del Sambuco, usciti di famiglie primarie, e il
Mancino, e lo Squilletta, e Marco Turano ed altri, un
secolo innanzi sarebbero stati cerchi come capitani,
mentre allora erano proscritti come masnadieri.
</p>

<p>
Oltre i masnadieri, tanto frequenti, divenivano pericolosi
<span class="pagenum" id="Page_278">[278]</span>
quei che doveano respingerli. Il conte della Saponara
napoletano, di casa Sanseverino, nel 1602 tornando
di Spagna a casa con equipaggio da semplice gentiluomo,
i dazieri di Pont Beauvoisin gli tolsero ducentrentacinque
ducati, sotto pretesto che era proibito trar
denaro fuori del regno; sebbene egli rimostrasse che
tanto appena bastava per le spese del viaggio. Inoltre
gli tolsero molte gioje e due braccialetti di diamante,
dei quali egli non istette a domandare si facesse menzione
nell’atto verbale, per paura ch’esse guardie non
se ne sbarazzassero coll’ucciderlo<a class="tag" id="tag140" href="#note140">[140]</a>.
</p>

<p>
I soldati non erano più cittadini, eppure a questi non
garantivano la pace, perocchè mal pagati, mal tenuti,
erano piuttosto masnadieri organizzati<a class="tag" id="tag141" href="#note141">[141]</a>, sprezzanti
la vita dell’uomo e i suoi patimenti, e dai pericoli corsi
fatti insolenti in faccia ai pacifici. Il tenersi il popolo
sprovvisto d’armi per politica, dava baldanza ai briganti
e ai bravi (pag. 94); genìa comune a tutti i
paesi, fin a quello che più severamente faceva osservare
<span class="pagenum" id="Page_279">[279]</span>
la giustizia. Perocchè il consiglio dei Dieci al 30 dicembre
1648 ordinava, «che nel termine precisamente
prescritto de ore ventiquattro tutti li forestieri di aliena
<span class="pagenum" id="Page_280">[280]</span>
giurisdizione, e sudditi ancora che servono per bravi
a particolari persone, e tutti quelli che vivono senza
esercizio, arte o professione alcuna fuorchè di bravi,
<span class="pagenum" id="Page_281">[281]</span>
debbano essere usciti di questa città, e dentro altri due
giorni da tutto lo Stato, sotto pena d’esser immediate
e senza remissione alcuna mandati da’ soli capi di questo
<span class="pagenum" id="Page_282">[282]</span>
Consiglio alle più rigorose pene. Coloro che si serviranno
di questa sorte di persone tanto con salario, quanto
senza, tenendoli o non tenendoli in casa sua, doveranno
esser nello stesso tempo irremissibilmente mandati alle
leggi più rigorose, et inoltre condannati a dover far
depositare nella cassa di questo Consiglio ducati cinquecento,
<span class="pagenum" id="Page_283">[283]</span>
li quali siano liberamente dati alli captori dei
bravi predetti, oltre il benefizio delle armi, le lire seicento
di taglia assegnatagli dalli beni del retenuto, o
da denari della cassa di questo Consiglio, la qual taglia
doverà conseguire l’accusatore o denunziante di essi,
che sarà tenuto secreto tutto. Se quelli che ricetteranno
o manterranno questa qualità pessima di persone, saranno
nobili nostri, oltre le preaccennate pene, s’intenderanno
privi del maggior Consiglio per anni cinque
continui dopo la loro liberazione».
</p>

<p>
Questo tono ci rivela un’altra delle piaghe di quel
tempo, la pessima amministrazione della giustizia, regolata
sopra canoni arbitrarj, incerta nell’applicazione,
diversa secondo le persone, atroce nei modi, bizzarra
nella varietà: la tortura adoperavasi sempre come
mezzo di scoprire la verità, di purgare l’infamia, di ratificare
le deposizioni spontanee e ad arbitrio de’ giudici
e fin del boja; atroci le pene, esacerbata la morte,
e spessissimo applicata. Di Milano possediamo cataloghi
di quelle eseguite da mezzo il Quattrocento fin a mezzo
il Settecento, con dinotati i delitti, e il genere della
pena, e particolarità di supplizj da far fremere. Sui
primi anni, vanno al boja non meno di otto persone al
mese; sul finire non meno di due o tre<a class="tag" id="tag142" href="#note142">[142]</a>. Al 2 agosto
1570 si trova il supplizio dei tre prevosti Umiliati, assassini
di san Carlo: dopo sconsacrati, ebbero gli onori
del palco parato a nero e delle torcie accese, indi appiccati,
e al Farina fu recisa da prima la mano dritta
innanzi alla porta dell’arcivescovado. Al 19 settembre
1596 un Ponzio de’ Franceschi, capitano disertato ai
nemici, fu impeso e fatto a pezzi, portando la testa a
porta Ticinese, un quarto a porta Vercellina, uno a
porta Orientale, il resto e le interiora a San Giovanni
<span class="pagenum" id="Page_284">[284]</span>
alle Case rotte. Per stregherie vi leggiamo condannati:
Giacomo Guglielmetto, Isabella Arienti, Anna Maria
Pamolea, Margherita Martignoni, Maria Restelli, Marta
Lomazzi, e al 4 marzo 1616, «Caterina de’ Medici, la
quale aveva ammaliato il senatore Melzo: fu fatta una
baltresca alta, acciò ognuno potesse vedere, e poi abbrugiata,
e questa fu la prima volta che si fece baltresca».
Fra altri si trova «fatta giustizia sopra un Francesco
Famè, messo sopra di un carro, tanagliato per
Milano; ed indi squartata e decapitata Camilla Sellari,
partecipe del Famè, il quale uccise uno di casa, e lo
portò d’indi sotto un corniso sopra la piazza del Castello,
ed il corpo dell’ucciso fu messo in San Vincenzo,
ed essendo andati in detta chiesa il Famè colla Sellari,
le ferite del morto mandarono sangue, e fu detto, <i>È
qui colui che l’uccise</i>».
</p>

<p>
La confraternita di nobili in San Giovanni alle Case
rotte, assisteva ai condannati, poi suffragavali, ed avea
il privilegio di liberarne alcuno. Sotto il 12 giugno
1681, «essendo stato condannato ad essere impiccato
Antonio Rivolta, detto il Bustofante, per avere ucciso
Giacomo Perugia oste della Cervia, con pistola di nottetempo;
posto in confortatorio, essendo prefetto della
scuola di san Giovanni il signor conte di Melgar governatore,
fattosi considerazione sopra il privilegio reale
che la scuola istessa tiene di poter liberare due condannati
dalla morte di caso graziabile, diede memoriale
al senato, e gli fu fatta la grazia; onde il detto Rivolta,
tutto vestito di bianco, si levò dal confortatorio, e processionalmente
fu condotto alla real Corte, ove era S. E.
e tutta la Corte co’ cavalieri e dame, e disse: <i>Grazie a
Dio e alla V. E.</i>, e si portò alla chiesa di San Giovanni,
ove vi erano sei trombetta della città, che invitavano
tutti a concorrere a tale funzione. La chiesa era tutta
adorna di arazzi e pendoni, e l’altare d’argenti bene
<span class="pagenum" id="Page_285">[285]</span>
ornato; ed ove con solenne musica di canti e suoni se
li fece sentire la santa messa, dopo di essa fu cantato
il <i>Te Deum</i>, e fattasi dal rettore di detta scuola al liberato
una breve e pia esortazione <i>de bene vivendo</i>, fu
licenziato: indi condotto nell’oratorio per accondiscendere
alla curiosità delle dame e cavalieri ivi adunati, fu
colà co’ biscottini e preziosi liquori di Bacco ristorato:
portatosi poscia a pranzare in casa del sindaco di detta
scuola, fu dopo il pranzo licenziato con la pace del
Signore».
</p>

<p>
Del resto gli abusi di giustizia erano comuni a tutti
i paesi. Tra le riforme che il Campanella proponeva
alla monarchia spagnuola era «quell’abuso dei giudici
che più regna ne’ più grandi, i quali, conoscendo uno
innocente, pur lo condannano in qualche cosetta per
diffamarlo quando la causa è andata in lungo: il che
fanno, essi dicono, per donar riputazione alla causa;
mentre si deve togliere la reputazione della colpa, e
non mettere» (Cap. <span class="smcap lowercase">XIII</span>).
</p>

<p>
Frequentavano esempj di pessima giustizia in Piemonte<a class="tag" id="tag143" href="#note143">[143]</a>,
e soprattutto di accordi fatti co’ rei per
rimetterne la pena. Giacomo Rasorio mercante, accusato
d’aver introdotto la peste in Torino, ottiene grazia
per mille fiorini. Claudio di Seyssel, arcivescovo di
Torino, giureconsulto valoroso, ragguagliava il duca
Carlo III che Giorgio da Romagnano e due suoi fratelli
cherici avevano fabbricato moneta falsa, ma che gli
avrebbero fatto qualche regalo, pel quale esso li perdonerebbe.
Il presidente Blancardi nel 1673, fatta inquisizione
appassionata contro Catalano Alfieri, vantavasi
d’aver raccolte prove per motivare una condanna, che
procaccerebbe all’erario cencinquantamila ducatoni. Ai
frodatori del sale nel 1688 fu comminata la morte e
<span class="pagenum" id="Page_286">[286]</span>
la confisca: nel 1655 Carlo Emanuele II vietava il lotto
sotto pena di cinque anni di galera e la confisca. Alcune
volte il reo davasi ai parenti stessi perchè l’uccidessero
privatamente onde evitare l’infamia del patibolo. Fin
nel 1710 un Bocalaro di Caselle fu tanagliato e ucciso
per aver fatto un’effigie di cera onde procurar la morte
del re; nel 18 condannato al supplizio un canonico
Duret per aver cercato tesori con incantesimi; nel castello
di Miolans furono chiusi un marchese Risaja per
arti magiche, un panieraio che avea rubato un’ostia
per valersene a sortilegi, un Francesco Freylino che
accusò se stesso ed altri di malìe contro il principe,
finchè in articolo di morte confessò aver finto tutto ciò
per conseguire qualche impiego; nel 28 fu decapitato
in Aosta il conte Andrea Dupleoz per avere con fatucchierie
attentato alla vita della moglie.
</p>

<p>
Il che c’introduce a deplorare le vittime delle credenze
assurde, popolari e scientifiche. Già abbiam menzionato
(tom. <span class="smcap lowercase">X</span>, pag. 845) la terribile bolla di Sisto V,
nel 1585 contro la geomanzia, idromanzia, aereomanzia,
piromanzia, onomanzia, chiromanzia, necromanzia
e d’altro nome incantesimi e fatucchierie. Chi pensi di
quali errori fossero conseguenza e fonte tali superstizioni,
e quali stromenti sacrileghi vi s’impiegassero, e
come palesassero almeno l’intenzione del male, troverà
savio che i pontefici li perseguissero severamente; ma
è facile scorgere quali conseguenze adducesse questo
medesimo divieto. Gregorio XV asseriva che dai malefizj,
se anche non venga morte, ne seguono malattie,
divorzj, sterilità. Clemente VIII al 1598 era nel sessantesimoterzo
anno di vita e nel settimo del pontificato;
due numeri climaterici, in grazia de’ quali il popolo
aspettava ogni male; laonde egli ripeteva di aver soli
sessantadue anni, aspettando che l’influenza passasse.
A Paolo V un astrologo dichiarò vivrebbe poco; ond’egli
<span class="pagenum" id="Page_287">[287]</span>
preso da terrore, licenziò il cuoco e lo scalco, di mille
precauzioni si circondava, non riceveva nessun memoriale
da sconosciuti, e dappertutto vedeva insidie
e veleni, sinchè non fu guarito con un rimedio simile
al male; poichè un consulto di astrologi dichiarò che
per l’influsso pericoloso era trascorso il tempo.
</p>

<p>
La cabala ed altre vanità astrologiche dirigevano le
cure de’ medici anche meno pregiudicati, l’astrologia
giudiziaria usurpava ancora gli altari all’astronomia, e
l’illustre cancelliere di Francia L’Hôpital diceva che a
Roma dominavano i matematici e gli astrologi<a class="tag" id="tag144" href="#note144">[144]</a>.
Paolo Taggia dottissimo modenese scriveva al Gualdo
di Padova: — Il matrimonio continua nella congiunta
disgiunzione, tuttochè non cessino le orazioni, i digiuni,
l’elemosine e gli esorcismi. Questo solo v’è di buono
che consta del legame e incanto, sì nel giovane come
nella giovane; onde possiamo sperare assai tosto buon
fine»<a class="tag" id="tag145" href="#note145">[145]</a>. Felice Centino d’Ascoli che bramava vedere
<span class="pagenum" id="Page_288">[288]</span>
papa il proprio zio cardinale, tramò contro i giorni
d’Urbano VIII per mezzo di fatucchierie, formando una
figura di cera, collo struggersi della quale dovea pur
consumare la vita del papa: tradito il suo segreto, egli
fu decollato, i complici arsi o mandati alla galera.
</p>

<p>
Il Capecelatro, uno de’ migliori storici anche perchè
versato negli impieghi, entrando a descrivere la sollevazione
di Masaniello, trova che tali flagelli furono «causati
da cattiva influenza di stelle, o pure dall’eclisse del
sole, succeduto di mezzogiorno nel segno di leone la
precedente estate, il quale segno domina Napoli, predetto
da Paolo Cocurullo celebre astrologo di minacciarle
rivoluzione e ruina con suo grave incomodo e
danno». Egli stesso avverte che tal sollevazione avvenne
nel secolo <span class="smcap lowercase">XVII</span> dopo Cristo, <span class="smcap lowercase">XVII</span> anno dopo la famosa
peste, nel <span class="smcap lowercase">XVII</span> mese del governo del duca d’Arcos, nel
vii anno dopo il 1640, nel <span class="smcap lowercase">VII</span> mese dell’anno, <span class="smcap lowercase">VII</span> giorno
del mese, <span class="smcap lowercase">VII</span> giorno della settimana, <span class="smcap lowercase">VII</span> ora del giorno.
Durante quella si disse che gli Spagnuoli mandavano
streghe ad incantare i posti; la gente arrestò tre vecchie,
ad una delle quali mozzò tosto il capo, le altre
pose in carcere per essere tormentate; e mandaronsi
sacerdoti a esorcizzare que’ posti<a class="tag" id="tag146" href="#note146">[146]</a>.
</p>

<p>
Cosmo Ruggeri astrologo e mago, passato in Francia
con Caterina de’ Medici, v’acquistò fama per oroscopi,
talismani, filtri da ispirar amore o da far morire; e
Caterina l’adoprava forse a ciò, più probabilmente a
spiare. Per accuse di cospirazioni torturato e messo
<span class="pagenum" id="Page_289">[289]</span>
alla galera nel 1574, poi liberato, sotto Enrico IV fu
arrestato di nuovo perchè teneva una figura di cera di
questo e la pungeva ogni giorno, ma le istanze di cortigiani
e di gran signore fecero sospendere il processo.
Pubblicava ogni anno almanacchi; fu fatto abate di
Saint-Mabè, e ch’è più strano, storiografo; in morte non
volle consolazioni religiose, dicendo non v’ha altri diavoli
che i nemici, i quali ci tormentano quaggiù, nè
altro Dio che i principi, i quali possono farci del bene;
onde il suo cadavere fu trascinato al mondezzajo<a class="tag" id="tag147" href="#note147">[147]</a>.
</p>

<p>
Don Domenico Manuele Gaetano conte di Ruggero,
maresciallo di campo del duca di Baviera, generale,
consigliere, colonnello d’un reggimento a piedi, comandante
a Monaco, e maggior generale del re di Prussia,
era nato a Pietrabianca presso Napoli, imparò d’orefice,
e nel 1695 fu iniziato all’alchimia tramutatoria,
probabilmente dal famoso Lascaris, da cui ebbe la tintura
bianca e la gialla per fare l’argento e l’oro, ma in
piccola quantità. Alla loro scarsità ed efficacia supplì
colla ciarlataneria, annunziando poter tramutare metalli
in gran copia; e facendone esperienza su piccolissima,
ottenne credito. Scorsa Italia, fece per quattro mesi
eccellenti affari a Madrid, donde l’inviato di Baviera
l’indusse a passare dall’elettore, che allora stava governatore
a Brusselle, ed eccitò l’ammirazione, e Massimiliano,
posta piena confidenza nelle magnifiche promesse
di esso, gli concesse cariche e titoli e sussidj per seimila
<span class="pagenum" id="Page_290">[290]</span>
fiorini: ma scopertolo bugiardo, lo fece buttare in una
fortezza. Dopo due anni riuscito a fuggire, comparve
a Vienna nel 1704, e qualche projezione gli riuscì sì
destramente, che tutta la Corte ne rimase stupita; l’imperatore
Leopoldo sel prese a servizio: ma la morte di
questo avrebbe intercisa la sua fortuna se non fosse
stato assunto dall’elettor palatino, al quale e all’imperatrice
egli promise in sei settimane dare settantadue
milioni o la sua testa. Prima del termine egli fuggì con
una signorina; ed eccolo a Berlino acquistandovi favore
col dirsi perseguitato dall’Austria; e re Federico, sentito
il consiglio di Stato, che non trovò da opporsegli,
ne accettò le proposizioni. Con grand’apparato di testimonj
fece alcune trasmutazioni, constatate rigorosamente,
e promise fabbricare polvere di projezione
quanta basterebbe a far sei milioni di talleri: e bisogna
crederlo espertissimo giocoliero al vedere quanti ingannò,
e gli onori che ottenne. Pure la promessa al re
non veniva ad effetto, nè questo il regalava che a misura;
alfine avvertito de’ costui precedenti, lo fece chiudere
a Custrin, e non avendo saputo adempiere la
promessa, fu processato, e come reo di maestà impiccato
a Berlino il 29 agosto 1709, coperto d’un abito
d’orpello, con forca dorata. Federico ebbe vergogna o
d’essersi lasciato ingannare prima, o d’averlo punito
sproporzionatamente, e non volle più che quel nome si
menzionasse.
</p>

<p>
Il vulgo intanto delirava dietro alle beffe dei folletti,
e alle immanità di ossessi, possessi, circumsessi; cercava
nel guardo maligno e nell’incantesimo le cause delle
malattie strane, de’ temporali, delle pesti; e ne pigliava
vendetta o a furore o ne’ giudizj, principalmente in casi
d’epidemia. I processi di stregherie aumentandosi confermavano
viepiù la credenza vulgare, alla quale non
seppero sottrarsi nè persone piissime come i cardinali
<span class="pagenum" id="Page_291">[291]</span>
Borromeo, nè pensatori. L’Inquisizione procedeva meno
contro le eresie, sbandite omai dall’Italia, che contro
opinioni fallaci e superstizioni, diffuse anche in libri,
dei quali sarebbe curioso più che utile esaminare il
contenuto<a class="tag" id="tag148" href="#note148">[148]</a>. Ma in questo tempo principalmente
<span class="pagenum" id="Page_292">[292]</span>
furono compilati gli <i>Arsenali</i>, le <i>Pratiche</i> e le altre
guide nell’esercizio della Santa Inquisizione; la quale
con siffatta pubblicità mostrava essere in buona fede,
e non operare diverso dai tribunali ordinarj.
</p>

<p>
Il lusso fin là mandava più oggetti fuori che non ne
chiamasse qui; i panni nostri, sebbene non più unici,
reggevano la concorrenza di quei d’Olanda, di Francia,
d’Inghilterra; Lione non toglieva vanto ai tessuti serici
di Bologna e Firenze<a class="tag" id="tag149" href="#note149">[149]</a>; soprattutto avevamo il primato
nelle arti belle, dall’architettura fin all’oreficeria;
e come qui erano date le commissioni o chiamati fuori
i nostri artisti, così qui venivano tutti quelli che volessero
perfezionarsi. Ora anche questo cessò; le manifatture
francesi divennero moda universale, lasciando
sciopere molte braccia nostre; i vini, o, come diceano,
le bottiglie di Francia furono ambite: pure è dovuto
ai nostri, e massime a Piemontesi e Mantovani, l’introduzione
in Francia delle manifatture dell’acciajo e del
cristallo. Sebbene un antiquario italiano abbia scritto
che nelle piramidi egizie siansi trovate porcellane della
Cina, quest’arte non rimonta che a censettant’anni
avanti Cristo; per mezzo de’ Portoghesi venne conosciuta
in Europa verso il 1518, e Francesco de’ Medici
<span class="pagenum" id="Page_293">[293]</span>
si propose imitarla, non senza successo; ma come arte
si propagò soltanto in Sassonia al 1708. Da noi si continuarono
a lavorare le belle majoliche di Castel Durando.
Pare allora s’introducessero i lavori in filigrana,
attesochè il Cellini non ne faccia mai cenno, e il Baldinucci
scriva: — A’ tempi nostri è sorta altra bella invenzione
di lavoro che chiamano di filo in grana, colla
quale si fanno tazze, punte e manichi di spade...»
</p>

<p>
Delle molte feroci fami, se la ragione non può spesso
cercarsi che nella volontà di Colui che le manda, pure
anche gli uomini aveano porzione di colpa. I tanti masnadieri
toglievano ai contadini la sicurezza necessaria.
Contro ribelli e banditi, oltre le altre pene, comminavasi
quella di lasciarne i beni incolti. Non pochi,
oppressi dalle taglie, abbandonavano i proprj campi,
che così rimanevano sodi. Le caccie, fatte con tanto
seguito di persone e di cani; le bandite, per cui dovevasi
lasciar impunemente la selvaggina guastare i frutti
di campagna; la negligenza inerente agli stessi possessori
od alle corporazioni; l’abbandono venuto dal mancare
all’oberato padrone i capitali onde eseguire le
riparazioni campestri; l’accumularsi di possessi nelle
manimorte, curanti solo di trarne il necessario, erano
cause evidenti di peggioramento. E fin ad oggi si scorge
traccia de’ campi e de’ vigneti in quel tempo abbandonati.
Trovo nelle cronache di Mantova che il 1561
gelarono le vigne in modo, che il vino valse al carro
lire cento, mentre prima aveasi a nove o dodici al
più<a class="tag" id="tag150" href="#note150">[150]</a>. Restava il capitale fisso de’ terreni fertilizzati,
dei grandi canali irrigui e navigabili, tramandato dai
tempi liberi, ma andava disperso il capitale circolante,
necessario a farlo fruttare.
</p>

<p>
Aggiungete quel profluvio di prammatiche annonarie
<span class="pagenum" id="Page_294">[294]</span>
(pag. 115), per cui si prescriveva, per esempio, di
portar sempre grano verso la città e non mai in senso
contrario, d’introdurvi la metà del raccolto, non accaparrar
grano, non farne prezzo prima che segato e
battuto, non riportarlo dal mercato una volta che vi
fosse condotto, bollare i muli che lo trasportano: poi
mille indiscrete prescrizioni sui mugnaj, sui venditori,
sui misuratori, sui mediatori; pena gravissima al fornaio
che vendesse pane a un possidente; non tenere
buratto o crivello nelle case private. Poi nelle carestie,
invece di attirar grano col rincarirne il prezzo, si pretendeva
tenerlo più basso del naturale, mezzo sicuro di
aggravare le fami. Insomma, invece di star paga a
procurare sicurezza, la legge voleva estendere il suo
impero dovunque giungesse l’azione del commercio e
delle arti; nel che per altro andavano pari i governi
forestieri e i nostri, i pacifici e i guerreschi, Roma come
Torino, Firenze come Napoli e Milano. Un buon soccorso
per altro venne dall’essersi introdotto il granoturco,
che utilmente si surrogò all’orzo e ai tanti
minuti.
</p>

<p>
Fa meraviglia come rapidamente siasene propagata
la coltura, malgrado la consueta repugnanza de’ contadini
a cambiare abitudini: ma questo nuovo raccolto
non andava soggetto alle decime e all’altre retribuzioni,
da antico esatte sugli altri; al padrone istesso non se
ne dava porzione, talchè l’agricoltore ne traeva un indiviso
profitto, sinchè tardi appare nei contratti l’obbligo
di seminarne e di darne anche al padrone. Allora
anzi talmente gradì la novità, che si neglesse il frumento;
e dagli ordini, principalmente della Repubblica veneta
sappiamo che si squarciavano i prati per metterli a
granoturco, talchè mancava il foraggio per le bestie, la
scarsezza di concio deteriorava i campi, e bisognava
introdurre gran numero di bestie da macello. Anche
<span class="pagenum" id="Page_295">[295]</span>
del riso fu allora incominciata o estesa la coltivazione,
e vuolsi le prime prove si facessero da Teodoro Trivulzio
nel 1552 ai vasti suoi possessi nel basso Milanese.
La patata era conosciuta, ma non ancora di uso popolare.
</p>

<p>
Fu sensibile il decrescere della popolazione. Cercavasi
trarne dagli Stati vicini, il che non è aumento,
bensì trasposizione: cercavasi aumentarla nella città
con privilegi, spopolando le campagne, e sminuendo
i vantaggi della diffusione. La quale assurda tendenza
apparve, non che ne’ provvedimenti annonarj, anche
nell’istituto de’ Gesuiti, che non si piantò in campagna
come Benedettini, Cistercensi, Francescani, ma nelle
città, educando a tutt’altro che alle arti faticose, e brigandosi
delle classi scelte. Vero è che ai poveri badavano
altri Ordini vecchi: ma questi, se mostrarono
miracoli di carità ne’ grandi bisogni del popolo, degenerarono
col reclutarsi quasi unicamente fra gente
bassa, perchè gli Ordini nuovi traevano a sè gl’ingegni,
e la nobiltà produceva reputazione ed apriva le
dignità.
</p>

<p>
Allorchè nel 1609 Filippo III cacciò gli ultimi avanzi
dei Mori di Spagna, molti si stabilirono in Italia: ma
reciprocamente i ministri di quel re procuravano allettare
i nostri a quel regno spopolato, e tra altri passarono
colà cinquecento Genovesi. Dalla Siria vennero bensì
alquante colonie nel Napoletano all’estendersi delle conquiste
turche. Vicino a Parenzo sulla costa d’Istria,
furono da Venezia raccolte nel 1657 dieci famiglie
albanesi, che formarono il villaggio di Pervi, ove crebbero,
fin oggi conservando riti, costumi, lingua. La
poderosa famiglia degli Stefanopoli, che pretendeansi
discendere dagl’imperatori bisantini, costretta a migrare
da Maina, dai Genovesi invitata, stanziò a Paomia, un
de’ luoghi più ameni della Corsica, ma incolto e spopolato.
Molti Mainotti la seguirono per sottrarsi ai Turchi,
<span class="pagenum" id="Page_296">[296]</span>
e se ne formò una popolazione nuova, aristocrati quelli,
questi popolani; e a loro la Repubblica genovese assegnò
i territori di Paomia, Revida, Salogna in feudo
perpetuo; provvedeva a edificar le chiese e le case, e
dava le semenze, da rintegrarsi fra sei anni; esercitassero
il rito greco, ma sottoposti al papa; giurassero
fedeltà e pagassero le tasse alla Repubblica, la quale
ogni due anni vi manderebbe un rettore. Là si diedero
alla coltivazione; e sebben sulle prime guardati dai vicini
in sinistro, s’addomesticarono poi, e conservarono
le patrie usanze.
</p>

<p>
Alla popolazione recarono gran detrimento le pesti
ricorrenti. Ricordammo già quella del 1576. Torino
l’ebbe nel 99, quando il duca, a ristoro delle spese sostenute,
concesse al municipio un quinto delle successioni
intestate. Di quella attorno al 1630 soffersero
tutti gli elementi e le espressioni del viver civile. Infierì
di nuovo a Genova nel 1656, col solito corredo d’incantesimi
e d’avvelenamenti: supponevasi che l’olio
della lampada di San Lorenzo risanasse, onde per l’affluenza
cresceasi il morbo: medici e preti vennero da
Marsiglia; il doge Sauli stette fermo al suo posto; e
molte signore soccorreano ai sofferenti, tra cui Laura
Pinella e Sofia Lomellina: soli diecimila abitanti rimasero
in città, e la compassione de’ doviziosi fabbricò
allora l’Albergo dei Poveri. È tristamente ricordevole
come i cadaveri furono buttati entro capacissimi sotterranei
all’Aquasola, che servivano di magazzini pel
grano: ma quivi gonfiandosi apersero un varco, sicchè
alla mesta città crebbe orrore un fiume di tabe.
</p>

<p>
Oltre ciò, rinnovavansi inondazioni e tremuoti, che
poi viepiù parvero infierire sullo scorcio del secolo.
Nel 1669 l’Etna devasta gran paese dopo orribili tremuoti:
a Nicolos s’apre uno spacco di sei piedi, lungo
dodici miglia: otto voragini a San Leo, donde uscirono
<span class="pagenum" id="Page_297">[297]</span>
densi volumi di fumo: il monte Fusara da altra voragine
buttò un fiume di lava, che devastate in giro le
campagne, si drizzò a Catania. Allora preci da ogni
parte, e recar in giro le reliquie di sant’Agata, e parve
miracolo che quell’onda infiammata, proceduta per quindici
miglia, svoltasse e cadesse in mare, formando due
montagne: si calcolò che il vulcano avesse eruttato
quindici milioni di piedi cubi di materia; e oggi ancora
rimangono le traccie di quell’orribile guasto. Nel
72 tremò tutta Romagna, e a Rimini crollarono chiese
e palazzi, molti uccidendo o ferendo. Nell’88 fieri tremuoti
scassinarono Benevento, Cerreto e altre terre del
regno, a Napoli abbatterono insigni edifizj e la cupola
del Gesù Nuovo, e il portico dell’antico tempio di Castore
e Polluce. Nel 93 cominciò col gennajo a tremare
la Sicilia; Messina fu quasi diroccata, ma pochi perirono,
attesochè i più si erano ricoverati sotto tende in
campagna aperta; per tutta l’isola la desolazione fu orrenda,
e poniam pure esagerata. Sotto le rovine di
Catania si dissero perite sedicimila persone; quindicimila
in Siracusa; ottomila in Augusta, ove anche il
fulmine mise fuoco alla polveriera; Noto, Modica, Taormina,
e fin settantatre terre andarono a guasto, e alcune
sobbissate per modo da non rimanerne vestigio. Il
Mongibello spalancò la sua voragine per tre miglia di
giro: la Calabria e Malta soffersero di gravissimi disastri.
L’8 settembre dell’anno seguente di nuovo tremuoto
sobbalzò il regno di Napoli, molti palazzi nella capitale
scassinando, per Terra di Lavoro alquanti villaggi distruggendo
interamente; e così a Capua, a Vico, a
Canosa, a Conza, alla Cava con moltissime morti.
</p>

<p>
Nel 95 il Tevere desola Roma, e ne segue epidemia:
poi scuotesi il Patrimonio di San Pietro, e diroccano
Bagnarea, Celano, Orvieto, Toscanella, Acquapendente:
la marca Trevisana è pur sobbalzata, e mille cinquecento
<span class="pagenum" id="Page_298">[298]</span>
case sovvertite nell’Asolano. Sopravvennero nel
98 tremende eruzioni del Vesuvio, le cui ceneri coprirono
i tetti e le strade fin a un piede d’altezza; e devastate
dalla lava Torre del Greco e i contorni, da
sessantamila paesani rifuggirono a Napoli, alimentati
dalla carità dell’arcivescovo Cantelino. Quell’anno stesso
la polveriera di Torino scoppiava, con immenso guasto
della crescente città. Poi nel 1702 nuove scosse diroccarono
Benevento con perdita di centinaja di persone,
e così Ariano, Grotta, Mirabella, Apice. Nell’anno successivo
ancora inondazioni a Roma, e tremuoto: Norcia
fu un mucchio di rovine; così Spoleto, Chieti, Monte
Leone; e da trentamila morti si piansero. Nella regione
alpina, Udine il secolo precedente era stata sfasciata da
moto di terra, poi attorno a quel tempo cominciano a
lamentarsi gl’improvvidi tagli de’ boschi, e il conseguente
irrompere de’ torrenti e delle lavine. Il 14 agosto
1692 il monte Uda nel Friuli si riversò sopra il villaggio
di Borta sepellendo gli abitanti, e abbarrò il
Tagliamento, che gonfiatosi in lago ruppe sulle campagne
devastando quegli ubertosi dintorni. Già nel 1619
un’altra rovina aveva sepolto il borgo di Piuro vicin di
Chiavenna, non campandone persona.
</p>

<p>
Eppure al racconto di flagelli, fami, pesti si alterna
quello di feste, conviti, parate, caccie; e che il lusso
crescesse a proporzione della miseria non farà meraviglia
a chi conosce che la ricchezza sta nella diffusione
delle cose necessarie ed utili, mentre allora queste si
concentravano in poche persone, le quali poteano farne
ostentazione. Forse peggio che altrove trascendeasi a
Roma, benchè vi si moltiplicassero prammatiche; e
Urbano VIII proibiva il vestir immodesto, alle donne
l’imparar suono e canto da uomini, alle monache l’adoprare
altro maestro che suore. Il cardinale Mellini tornando
dalla nunziatura di Spagna, faceva l’entrata in
<span class="pagenum" id="Page_299">[299]</span>
Roma con cinquantaquattro carrozze a sei cavalli<a class="tag" id="tag151" href="#note151">[151]</a>.
Il Noris vestito cardinale, scrive: — Vado provando e
non posso finire d’addobbar la mia casa, che non è
capace di ventotto persone, quante formano la mia corte.
Ho comprato cinque carrozze, e tengo otto cavalli; ho
speso sopra mille scudi nella cappella, e spesso ripeto
con Seneca, <i>Ubi est animus ille, modicis contentus?</i>
Non ho piedi per far camminate, perchè li cardinali
non possono andare a piedi per Roma; non ho mani
per scrivere, perchè sta uno <i>ab epistolis</i> che mi assiste;
non per bere, mentre altro <i>adest a potionibus</i>. Se mi
voglio vestire, mi attorniano tre ajutanti di camera, ed
io pajo una statua che viene vestita. Il peggio e a me
più strano si è che, sonate le ore quattordici, la giornata
non è più mia; ma si deve consumare o in dar udienza
o nell’assistere alla congregazione, onde posso dire con
san Paolo, <i>Vivo ego, jam non ego</i>»<a class="tag" id="tag152" href="#note152">[152]</a>.
</p>

<p>
Si stupisce alle descrizioni di solenni ricevimenti in
Napoli, in Milano, in Palermo, che pur erano condiscendenze
a padroni non amati. Passava da Napoli l’infanta
donna Maria d’Austria, sposa dell’imperatore,
l’ottobre 1630, andando a Vienna, e pose tanta sottigliezza
nel cerimoniale, che le dame compresero sarebbero
escluse le più dalla festa in palazzo, perchè l’uso
di Spagna a quelle solo di case regnanti o mogli di
grandi di Spagna concedeva di seder su guanciali; tutte
le altre per terra. S’immaginò dunque lo spediente che
la regina non comparirebbe in pubblico, bensì <i>sotto
<span class="pagenum" id="Page_300">[300]</span>
coverta</i>, cioè in una loggia chiusa con gelosia, mentre
le dame prendeano posto sopra un finto Parnaso tra
ciclopi e ninfe, la Notte, la Fama e le colonne d’Ercole;
da un carro stellato a quattro cavalli era tratta la Notte
sui campi Elisi; una quadriglia di diciotti cavalieri,
metà in seta color carne guarnita d’argento, metà in
nero, guidavano la danza, e la seguivano l’ambasciadore
cesareo, il gran connestabile e la gioventù più
nobile: veniva poi la danza colle dame. E per quattro
mesi continuaronsi le feste con rovina del vicerè Alcala
e della città. Partendo, essa il primo giorno arrivava a
Nola, il secondo ad Avellino, il terzo a Mirabella, ad
Ariano il quarto, poi a Bovino e a Foggia i due seguenti,
il settimo e ottavo a Tormaggiore e a Serra
Capriola, il nono e decimo a Termoli e al Vasto, l’undecimo
a Lanciano, il dodicesimo a Ortona, poi a Pescara,
poi ad Atri, poi a Giulianova, poi alle Grotte,
poi al porto di Fermo. Indugiatasi a venerare la santa
Casa, solo al vigesimo giorno giungeva a Loreto. In
ciascun luogo erasi a gran costo preparato l’alloggio
per la regina e il suo seguito<a class="tag" id="tag153" href="#note153">[153]</a>.
</p>

<p>
Da qui v’apparve come lento ancora fosse il viaggiare.
Il cardinale Bentivoglio passando nunzio in Francia pose
tre giornate e mezzo da Ferrara a Gualtieri pel Po, due
da Gualtieri a Cremona, e quasi altrettanto da Cremona
a Pavia; e le lettere fra Roma e Parigi gli tardavano sin
un mese.
</p>

<p>
Uno degli spassi era la visita ai monasteri; e la principessa
di Stigliano e sua nipote Anna Caraffa ed altre,
ottenuto dal papa di visitare quel di donna Regina, vi
spedirono per il pasto tre cignali, quindici caprioli,
dodici galli d’India, altrettanti capponi, assai maccheroni
ed altre cibarie. Altrove noi recammo la distinta
<span class="pagenum" id="Page_301">[301]</span>
d’un pranzo che certo richiese mesi di preparazione, e
quasi intero il giorno per servirlo e consumarlo<a class="tag" id="tag154" href="#note154">[154]</a>.
</p>

<p>
Nel 1691 Ranuccio Farnese ammogliando Odoardo
suo figlio con Sofia di Neuburg, sorella dell’imperatrice
e delle regine di Spagna e Portogallo, spiegò tal fasto
che tutto il mondo ne fu pieno. Quando al 1700 il duca
di Parma a nome dell’imperatore levò al sacro fonte
un neonato di Rinaldo d’Este, meglio di cento tiri a sei
gli fecero accompagnamento, poi luminare e feste per
più giorni e un suntuosissimo carosello.
</p>

<p>
Nel 1628, pel giorno natalizio di Madama Reale in
Torino, si rappresentarono <i>Il vascello della Felicità</i> e
<i>L’Arione</i>. Allo scoprirsi della sala regia, con musica
strepitosa comparvero in cielo gli Dei propizj, ciascun
de’ quali cantava un breve recitativo, cui rispondeva il
coro: vennero poi gli elementi, simboleggiati l’acqua
in un vascello, in un teatro la terra, nel Mongibello il
fuoco, in un’iride l’aria. Ed ecco il salone riempirsi
d’acqua a guisa di mare, e il vascello lentamente inoltrarsi
portando nella prora un ricchissimo trono per
la Corte; ne’ lati di qua e di là gli stemmi delle province
soggette al duca di Savoja, e in mezzo una
tavola per quaranta persone, che dal dio del mare invitate
furono servite di suntuosa cena da Tritoni, portanti
le vivande sul dorso di mostri marini. Frattanto
s’uno scoglio si rappresentò la favola d’Arione, studio
di Giovanni Capponi bolognese: la musica fece il prologo;
al primo atto Arione partiva dalla patria Lesbo;
nel secondo vedevasi assiso, e cantante sul delfino;
nel terzo a Corinto narrava a re Periandro le sue
sventure, facendosi riconoscere dai marinari<a class="tag" id="tag155" href="#note155">[155]</a> che
<span class="pagenum" id="Page_302">[302]</span>
l’avevano tradito; alla fine le sirene menarono un balletto,
invenzione del duca Carlo Emanuele.
</p>

<p>
Delle feste del medioevo conservavansi molte, modificandole
ai luoghi e al tempo: e se in un torneo a
Modena il famoso Montecuccoli uccideva il conte Molza,
in Genova solennizzavansi le Casazze, dove le corporazioni
a gara sfoggiavano cappe di velluto e ricami
d’oro tanto ricchi che i re non n’aveano di migliori,
e con torchi grossissimi in pugno andavano processionalmente
per le vie, ciascuna confraternita dietro a un
crocifisso, nella cui bellezza e dovizia faceasi gara,
come nella maestria di saperlo portare senza sbilicare,
fra quelle chine e anguste viuzze. Solennissime pure
erano le processioni del venerdì santo, che alla spagnuola
chiamavansi dell’Entierro.
</p>

<p>
Le rappresentazioni in generale prevalevano al teatro.
La musica in questo tempo, siccome dicemmo (t. <span class="smcap lowercase">X</span>,
p. 219 e seg.), si raffinò di teorie e di pratica, e universale
ne divenne la passione; ma usavasi di più quella
di camera e di chiesa, che non la teatrale; e questa
pure prediligeva soggetti sacri. La prima opera musicale
a Palermo fu nel 1692 la <i>Santa Rosalia</i>. Il
<i>Riscatto di Adamo</i>, ossia il <i>Martoro di Cristo</i> di Filippo
Orioles era recitato per tutta Italia. Nell’<i>empietà
della dottrina ariana, conculcata e convinta nel glorioso
martirio di sant’Ermenegildo</i>, opera del cappuccino
Federico da Palermo, vedesi il viatico portato a
quel re prigioniero. I Travaglini erano i buffoni di
quell’isola, come di Napoli i Pulcinella.
</p>

<p>
I cantanti, che furono cominciati a chiamare <i>virtuosi</i>,
pagavansi ducento, trecento e più doppie, oltre le spese
di vestiario, di scene, d’illuminazione. Ferdinando di
Mantova spese per una virtuosa quanto avea ricavato
<span class="pagenum" id="Page_303">[303]</span>
dal vendere Casale, e tutto ciò che gli sopravanzava di
prezioso. Il trionfo di coteste era Venezia, a’ cui carnevali
affluiva gente da tutto il mondo, allettata dagli
spettacoli e dalla libertà della maschera. Anche a Roma
si scarnevalava suntuosamente, quando nol vietasse
qualche austero pontefice.
</p>

<p>
Molti agi s’aggiunsero alla vita; si estese l’uso delle
carrozze, s’introdussero il caffè<a class="tag" id="tag156" href="#note156">[156]</a>, il cioccolatte, la
chinachina; anche il tabacco, primamente portatoci dal
cardinale Santa Croce dalla nunziatura di Portogallo<a class="tag" id="tag157" href="#note157">[157]</a>.
I giardini artifiziali più grandiosi si fecero, disponendovi
cascate, chioschi, mulini a vento, grotte, tempietti, prospettive,
insieme con macchie, cerchiate, siepi, non in
modo d’imitar la natura, ma di far la natura servir
<span class="pagenum" id="Page_304">[304]</span>
all’arte. Romitorj, torri cinesi, capanne, castelli in
ruina, cappelle gotiche non usavano ancora; bensì disposizione
simmetrica, scale avvicendate con pianerotti
e terrazzi balaustrati, e un semicircolo detto teatro con
nicchie e statue e vasi; e cascate di bacino in bacino
con variata disposizione; e veri boschi, come la pineta
della villa Pamfili, e lunghissime praterie, incorniciate
da pioppi e da siepi. Viali di cipressi conducevano a
un casino, ornato d’ogni bellezza, e dal quale godeasi
qualche vista meravigliosa. Di tal guisa Giacomo della
Porta dispose la Aldobrandini a Frascati, Annibale Lippi
la Medici sul Pincio, il Maderna i giardini del Quirinale,
l’Algardi la Pamfili a porta San Pancrazio, Marchionne
la Albani, e così altre di Roma; a Genova le Groppallo,
Parravicini, Doria; a Verona il giardino Giusti; sul lago
Maggiore le Isole Borromee: da quelli della Corte di
Torino il Tasso cavò l’idea degli Orti di Armida, così
poco magici.
</p>

<p>
I ricchi non aveano la passione dell’agricoltura, intorno
alla quale pochi cenni ci rimangono. Agostino
Gallo bresciano pubblicò nel 1550 le <i>Venti giornate
dell’agricoltura e de’ piaceri della villa</i>, dialoghi prolissi
e male scritti, ma con cognizioni pratiche, esponendo
ciò che avesse egli medesimo sperimentato, o
avuto da persone degne di fede; onde Haller eccede
di rigore ove dice che questo <i>verbosus senex omnia
obvia, etiam aliena profert; non satisfecit mihi neque
in hortis, neque in agrorum cultu</i>. Egli parla della
coltura del riso e di quella del trifoglio, che ormai non
praticavasi se non in Ispagna. Giambattista Cassandri
cremonese, nella <i>Economia, ovvero disciplina domestica</i>
(Cremona 1616), tratta di tutto ciò che serve a
prosperar una famiglia per l’anima e pel corpo. Vincenzo
Tanaro bolognese fece l’<i>Economia del cittadino in
villa</i> (Bologna 1644), distinta in sette libri intitolati
<span class="pagenum" id="Page_305">[305]</span>
<i>Pan e Vino, la Vigna e le Alpi, il Pollajo, l’Orto, il
Verziere, i Campi, la Luna e il Sole.</i> Non pare v’avesse
pratica personale, ma raccoglieva, e ci tramandò bizzarre
particolarità; per esempio l’uso allora più divulgato
di sostenere la vite colle canne; la ricca coltura
de’ cavoli ne’ paesi di monte; il finocchio di Bologna
collo stelo grosso quanto una coscia; le giunchiglie
vendeansi molto care a Bologna e le tuberose v’eran
di fresco introdotte. Marco Bussato di Ravenna nel
<i>Giardino d’agricoltura</i> (Venezia 1592) distendesi sulla
potagione e gl’innesti de’ frutti, prevenendo Quintinié,
Normand e altri francesi: si vale molto degli antichi, e
scrive negletto. Il <i>Ricordo d’agricoltura</i> (1567) di
Camillo Tarello dà buoni avvedimenti, non desunti dagli
antichi, e fra altri la replicata solcatura de’ campi e la
rotazione, volendo che a frumento mettasi solo una
quarta parte del fondo, e il rimanente ad altri prodotti;
raccomanda di macerar il grano in orina o acqua di
calce avanti seminarlo, spargerlo rado e ricalcarlo; loda
la coltivazione del trifoglio, e il rimutar di tempo in
tempo i prati in campo. Non toccherebbe dunque agli
Inglesi la scoperta della rotazione agraria. Di Domenico
Maria Clarici anconitano abbiamo la <i>Istoria e coltura
delle piante che sono per il fiore più riguardevoli e
più distinte per ornare un giardino in tutto il tempo
dell’anno</i> (Venezia 1726), con un copioso trattato degli
agrumi.
</p>

<p>
Prima che Luigi XIV divulgasse per tutta Europa il
tono e le foggie di Francia, s’imitava Spagna nel bene
e nel male, nella letteratura come nel vestire. A Napoli
predicavasi spesso in spagnuolo, in spagnuolo recitavasi,
di spagnolerie empivansi scritture, come oggi di
gallicismi, e il discorrere era pieno di <i>bacio le mani</i>,
<i>resti servita</i>, e <i>buglie</i> e <i>convojare</i> e <i>papelare</i> e <i>montiera</i>
e <i>far provecio</i> e <i>alboroto</i> e simili. Chè è colpa
<span class="pagenum" id="Page_306">[306]</span>
antica e nuova degl’Italiani l’adottare i difetti dei dominatori
quand’anche gli odiano o disprezzano, or le
gonfiezze spagnuole, or i gingilli francesi, or la pippa
tedesca<a class="tag" id="tag158" href="#note158">[158]</a>.
</p>

<p>
Qui sopra divisammo i costumi di Lombardia e del
Regno. Firenze, che ci si presentò con Cacciaguida
sobria e pudica, poi massaja e operosa ne’ Comuni, poi
colta e splendida sotto i primi duchi, può ancora offrirci
molti colori a incarnar il quadro degli usi d’allora;
ed uno de’ cittadini d’antico taglio, notando sui registri
di casa i fatti della giornata, ci ritrae il mutamento
operatosi sul dechino del secolo<a class="tag" id="tag159" href="#note159">[159]</a>:
</p>

<p>
«Concluso che era un parentado, gl’interessati dell’una
e dell’altra banda ne davano conto, o in persona
alli più prossimi parenti, o per mezzo di un servitore
ai più lontani; poi per il giorno stabilito a uscir fuori
la fanciulla in abito di sposa, s’invitavano le parenti
sino in terzo grado ad accompagnarla alla messa, e
nell’uscir di casa s’incontrava alla porta una mano di
giovani, che facevano il serraglio, che era un rallegrarsi
colla sposa de’ suoi contenti, e mostrare di non volerla
lasciare uscire se non dava loro qualcosa; al che rispondeva
la sposa con cortesia, e dava loro o anello o smanigli
o cosa simile, ed allora quello che aveva parlato
ringraziava, e pigliava a servir la sposa, con darle di
braccio sino alla carrozza, o per tutta la strada se
s’andava a piedi, ed al ritorno a casa restavano a banchetto
<span class="pagenum" id="Page_307">[307]</span>
tutti i parenti invitati, e quelli del serraglio erano
licenziati. L’anello poi si dava in altro giorno, nel quale
si faceva una colazione grande di confettura bianca, ed
un festino di ballo, dove era sala capace, o pure si
giocava a giulè se era stagion da vegliare. Nel mettersi
a tavola ai banchetti, c’era un uomo in capo alla sala,
che con una lista chiamava per ordine di parentela
ciascuno, che così senza confusione andava al suo luogo,
le donne da una banda e gli uomini dall’altra. Al banchetto
soleva comparire un mandato di quello che aveva
parlato nel serraglio, che riportava alla sposa in un
bacile di fiori, o con guanti d’odore il regalo che aveva
avuto da lei; e lo sposo rimandava il bacile con trenta,
quaranta e fino sessanta e cento scudi, secondo le facoltà;
che servivano ad una cena, o in fare una mascherata,
o altra festa.
</p>

<p>
«Si dismesse poi il serraglio, perchè cominciarono
alcuni a servirsi del denaro in uso proprio. Si dismesse
ancora di chiamare i parenti nel mettersi a tavola con
l’ordine del grado: onde due disordini, cioè che non
tutti gl’invitati sanno in riguardo degli altri il loro
grado, e si mettono a tante cerimonie per voler mandare
in su gli altri, con confusione e disagio per chi è
di già al suo posto; l’altro, che invece di molti parenti
s’invitano degli amici, che si pongono a tavola mescolati
tra quegli, e qualche volta questi amici sono tanti,
che escludono dall’invito molti parenti, che si va perdendo
quella famigliarità che dovrebbe essere fra i
parenti. S’è anco dismesso il dar conto del parentado
ai parenti in persona o per mezzo d’altri, ma s’è introdotto
di farlo per polizza, scrivendo in un quarto di
foglio: <i>N. dà conto a vostra signoria illustrissima che
ha maritato la N. sua figliuola o sorella al signor N.,
via tale</i>; e si consegnano ad un servitore o altra persona
domestica di casa, che le porta dove vanno,
<span class="pagenum" id="Page_308">[308]</span>
lasciandole in casa di ciascuno; e molti hanno cominciato,
per meno briga, a fare stampare queste polizze.
</p>

<p>
«La funzione dell’anello s’è fatta quasi sempre in
casa, se bene qualcuno l’ha voluto per devozione dare
in chiesa, e le spose vestivano quel giorno di bianco, e
con una veste che avea le maniche aperte sino a terra;
ma poi s’è dismesso e il colore e la foggia, vestendosi
ciascheduna sposa all’uso delle altre donne, e di che
colore più le piace.
</p>

<p>
«Subito che qualcuno era morto, se ne mandava a
dar conto ai parenti, e s’esponeva il morto in una sala,
o camera grande in terreno tra molti lumi, e si parava
di rasce nere non solo detto luogo, ma tutto lo spazio
ancora che era di lì sino in istrada, sicchè ognuno che
passava aveva contrassegno di poter entrare a segnare
il morto; e nell’istesso tempo i parenti stavano in una
camera con le finestre quasi chiuse, e ricevevano la
visita di condoglianza dai parenti e amici senza moversi
a riceverli e accompagnarli. Sul farsi notte si portava
il morto in chiesa con l’accompagnatura di quattro o
sei regole di frati, ed un numero di preti con torcie
gialle alla croce ed intorno alla bara, che per l’ordinario
sarebbono state diciotto e sedici, ventiquattro e
ventotto e più o meno secondo le facoltà: ed in chiesa,
mentre si dicevano l’orazioni ordinarie, si posava la
bara sotto un’arca di falcole gialle, e poi si dava sepoltura
al cadavere. La mattina dopo si facevano l’esequie,
alle quali erano invitati tutti i parenti per assistere alla
messa di requie, e stavano gli uomini da una banda, e
le donne dall’altra in panche parate di nero, con l’ordine
della prossimità di parentado, e nel mezzo stava
eretto un catafalco con molti lumi di cera gialla. Finita
la cerimonia, si raccompagnava i parenti prossimi del
morto sino a casa, se era vicino alla chiesa; se non,
alla porta della chiesa si licenziava ognuno: ed in tal
<span class="pagenum" id="Page_309">[309]</span>
funzione i parenti stretti del morto portavano un velo
pendente di qua e di là dal soppanno del cappello, che
arrivava in mezzo al petto.
</p>

<p>
«Si cominciò poi, invece di tener esposto in casa il
morto, a mandarlo di notte e privatamente nella chiesa
più vicina alla casa, o parrocchia, o confraternita, e
quivi si teneva esposto, e di quivi si levava per portarlo
come sopra alla sepoltura. Si mutò anche questo, perchè
si cominciò a tenere il morto in casa privatamente fino
alla sera, che era portato in chiesa, dove la mattina
dopo stava esposto a tutte le messe; e si dismesse il
chiamare i parenti all’esequie e l’uso della cera gialla,
introducendosi la bianca, siccome il chiamar tante regole
di frati, ma se ne chiamava una sola, e più numero
di preti.
</p>

<p>
«Oggi si tiene il morto privatamente in casa fino
alla sera, che si manda alla sepoltura accompagnato da
una regola di frati e dal parrocchiano con buon numero
di preti, e con cinquanta torcie in circa di cera bianca,
le quali si distribuiscono anco tra i frati ed i preti; e
perchè la chiesa dove va il morto e la parrocchia devono
aver certa partecipazione nella cera, si procura innanzi
d’accordarle per sfuggir le liti, e la dichiarazione di
che numero di torcie sia alla croce e che numero alla
bara, dipendendo da questo la loro pretensione. In
chiesa si pone il cadavere sopra una tavola parata di
nero tra dieci o dodici doppieri con lumi di cera bianca,
e fatte le cerimonie ecclesiastiche, si sepellisce, e se gli
fanno celebrare le messe di requie più o meno, secondo
la carità degli eredi, e nella medesima chiesa ed in
altre, secondo il loro arbitrio. Ed ai parenti si dà conto
con polizza, o scritta o stampata, come s’è detto nelle
nozze, e vi s’aggiunge, <i>E non s’incomodino</i>, che vuol
dire che quelli che ne danno conto, non vogliono complimenti
di condoglianza in casa.
</p>

<p>
<span class="pagenum" id="Page_310">[310]</span>
</p>

<p>
«Nata che era una creatura, il padre invitava un
gentiluomo ed una gentildonna per essere compare e
comare, e questi andavano a levar di casa la creatura,
che in braccio all’allevatrice si conduceva a San Giovanni;
e finita che era la funzione, il compare e la
comare mettevano al collo della creatura un regalo, che
ordinariamente era una collanetta d’oro con una medaglia
o reliquia, e tornati a casa visitavano la partoriente,
e ne’ primogeniti si faceva una colazione di
confetture. Oggi s’è dismesso il regalare (e si fa solamente
dai compari gentiluomini alle genti basse, in
denari), ed anco bene spesso s’invita solamente un
compare senza comare, e il padre della creatura va
a levarlo di casa, e lo conduce a San Giovanni, e la
creatura viene accompagnata dalla comare se vi è, o
da altre parenti; ma si conserva bene l’uso che il
compare visiti dopo la partoriente.
</p>

<p>
«È stato sempre uso tra la nobiltà che le donne di
parto, particolarmente ne’ primi figliuoli, tenessero
visite, e così le spose tre o quattro giorni, e con facilità
se ne spargeva la voce per la città; e passati que’ giorni,
se fosse arrivata qualche gentildonna, un servitore alla
porta la licenziava senza che fosse ricevuta per mala
creanza. Tanto segue ancora adesso, ma con questa sola
varietà, che prima le spose per se medesime, e le partorienti
per mezzo di suocera, madre, cognata, sorella
o altra accompagnavano tutte le dame fino alla porta
di casa; il che essendosi considerato con il tempo che
riusciva di grande incomodo, s’è introdotto di non
scendere le scale: e così s’osserva ai festini che si fanno
il carnovale, o d’altro tempo di ballo o di giuoco, mantenendosi
però in altre occasioni la dovuta creanza civile
ed antica accompagnatura.
</p>

<p>
«Tutti i parenti s’invitavano al vestimento delle
monache, e all’offertorio della messa si faceva l’offerta,
<span class="pagenum" id="Page_311">[311]</span>
stando la sposa accanto al celebrante rivolta al popolo,
con due bacili di qua e di là in mano a due chierici,
e tutti i parenti andavano a salutarla con lasciare in
quei bacili le mancie. Ed in quei monasteri dove si
faceva dentro il vestimento, s’andava a dare detta
mancia a una grata della chiesa. S’è poi interamente
dismessa quest’usanza della mancia, ed i parenti s’invitano
al vestimento con la polizza scritta o stampata
come in altre occasioni. Si praticava nel principio del
secolo con sincerissima fedeltà, che chi voleva essere
sicuro di aver buon luogo alle prediche della quaresima,
e non poteva trattenersi per avere a sentir messa o
altra occupazione, lasciava sulla panca qualche cosa,
come libro, chiave, fazzoletto o altro: il che da chi
arrivava dopo s’intendeva per luogo preso, e se gli
portava rispetto, ed il padrone al ritorno ritrovava la
sua roba ed il luogo. S’è poi dismesso quest’uso, forse
per essere mancato la fedeltà; nel 1676 essendo stato
in duomo un predicatore con gran concorso, molti gentiluomini,
per esser sicuri d’aver buon luogo, hanno
mandato a buon’ora uno de’ loro staffieri con la livrea
a mettersi a sedere per serbarglielo.
</p>

<p>
«Nell’ultimo del secolo passato s’era incominciato a
introdurre l’uso delle carrozze, ma nel principio del
seguente non era ancora diventato comune, e molti
della nobiltà non la tenevano; ma a poco a poco, con
l’occasione di far parentadi o d’altro pretesto, ognuno
l’ha messa su, e molti la tengono a quattro cavalli, ed
i più ricchi a sei. Da principio le carrozze erano piccole,
di cuojo dentro e fuora, e poste sulla sala delle
ruote, che andavano assai scomode; poi si cominciò a
fabbricarle sulle cigne perchè andassero meglio; e
finalmente si sono attaccate dette cigne ad archi di
acciajo ben temperati, che cedendo all’urto, fa che
vanno assai più comode. Si fanno per i più ricchi di
<span class="pagenum" id="Page_312">[312]</span>
velluto nero, ed anco di colore, e con frangie di fuori
e di dentro, e con il cielo di dentro dorato. Fino a
mezzo il secolo usarono alcuni più ricchi, per le solennità
della città, il cocchio, che di dentro era di velluto
per lo più rosino, e di fuora paonazzo con otto pomi
alle testate dorati; mai poi si sono intieramente dismessi.
Nel 1670 s’è introdotta una foggia di carrozze
venuta da Parigi, rette da lunghi cignoni che brandiscono
assai, e si chiamano poltroncine, perchè vanno
comodissime; e si sono dismessi gli archi, per il rischio
di rompersi.
</p>

<p>
«Quasi in tutte le case nobili si teneva un cavallo
di quelli chiamati chinea, o un mulotto, che servivano
per chi non poteva o non voleva andare a piedi; e si
adoperava per la città con gualdrappa di ermisino, ed
anco di velluto, o di panno listato di velluto, ed in
campagna con sella di corame. Ma con il moltiplicare
delle carrozze si sono del tutto dismessi, e solamente
qualcuno per diletto tiene un cavallo nobile per passeggiare
per la città. Quando le donne andavano in villa,
andavano a cavallo, ed i ragazzi sopra un mulo in due
ceste: ma oggi vanno in carrozza dove la strada è buona;
se non, in lettiga a vettura, che presentemente ne sono
moltissime a nolo, quando al principio del secolo non
ce n’era se non una, che solamente serviva per tornare
un ammalato di villa in città. Qualcuno de’ più ricchi e
de’ più infingardi tiene da sè la lettiga per servirsene
in campagna.
</p>

<p>
«In questo medesimo tempo che scrivo pare che
s’introduca una comodità venuta da Parigi d’una tal
sedia coperta, posta su due lunghe stanghe che brandiscono,
posate su la groppa d’un cavallo e di dietro
su due ruote. A questa tal sedia s’è dato nome di calesse;
e sono così presto moltiplicate, che nell’anno 1667 s’è
trovato esserne nella città intorno a mille e le lettighe
<span class="pagenum" id="Page_313">[313]</span>
sono in gran numero scemate. Nell’andare per la città
si servivano i primi granduchi del cocchio a due cavalli;
ma cavalcavano innanzi alcuni gentiluomini in
numero di sei o otto, che avevano titolo di lancie spezzate.
Il granduca Ferdinando dismesse il cocchio, ed
introdusse la carrozza con quattro cavalli, e due cocchieri
a cavallo all’uso di Spagna; e le serenissime
imitarono con introdurre la carrozza a sei cavalli anco
per la città, e lasciarono la cavalcata delle lancie spezzate.
Il granduca in città conduce alla portiera a piede
il paggio di valigia, ma in campagna va a cavallo dietro
alla carrozza: e portava già una valigia dinanzi, dove
era un vestito ed ogni altra cosa che potesse occorrere
quando venisse occasione di mutarsi; ma s’è poi dismessa
questa diligenza parendo superflua. Alle serenissime
ancora il paggio di valigia va per la città a
piedi alla portiera, ed in campagna a cavallo.
</p>

<p>
«Fuor dei cavalieri di Santo Stefano e di Malta, e gli
stipendiati dalla Corte del granduca, non c’era nessuno
che portasse spada accanto; e quei pochi gentiluomini
che n’avevano da S. A. S. la permissione, usavano di
portar solamente il pugnale. Ugo d’Alessandro Rinaldi
fu il primo che nel 1616 si cinse la spada, e fu immediatamente
seguitato dagli altri giovani nobili, che non
attendevano al negozio, avendo anco S. A. S. allargato
la mano in concederne a tutti la facoltà, sì che presto
si vide la città ripiena di spadaccini; poi a poco a poco
s’andò dismettendo, sì che in oggi non solo l’hanno
lasciata i gentiluomini, ma ancora i cavalieri e stipendiati
di Corte. Nè meno per quasi nessuno si porta il
pugnale, benchè S. A. S. ne conceda indifferentemente
la facoltà ad ognuno con pagare certa tassa l’anno; e
chi crede d’aver bisogno di valersi della spada, o per
inimicizia o per altro, se la fanno portar dietro a un
servitore, che può riuscire cosa malfatta. L’archibuso
<span class="pagenum" id="Page_314">[314]</span>
non era già concesso ai gentiluomini se non fuori delle
otto miglia dalla città, ed a fuoco solamente, e non
a fucile e ruota: ma oggi S. A. S. lo concede a tutti a
ruota e fucile fino alla porta della città, mediante il
pagamento della tassa; ed anco tollera molti che lo
tengono nella città, e per passatempo se ne servono in
casa per tirare a’ rondoni. Chi ha qualche timore va
armato di giaco, e particolarmente la notte; ed oggi
S. A. S. ne concede la facoltà ad ognuno, che già erano
pochissimi quelli che avessero tal facoltà. Tutti i giovani
nobili che stanno su la bizzarria, e che conducono
dietro servitori, hanno introdotto di far portare al medesimo
servitore sotto braccio una spada assai lunga.
</p>

<p>
«Si teneva già per i più solamente due servitori,
uno con titolo di spenditore comprava e teneva i conti
delle spese, e l’altro faceva le faccende in casa d’apparecchiare
ed altro, andava fuori con la padrona, e
faceva ogni altro negozio per la città secondo l’occorrenze;
e dove era la carrozza, si teneva di più il cocchiere,
al quale si dava di salario dieci lire il mese,
allo spenditore dieci, all’altro servitor otto, e tutti vestivano
del proprio. S’introdusse a poco a poco l’uso
delle livree, e si cominciò a vestire il cocchiere ed il
servitore che andava con la padrona, e finalmente a
crescere il numero di questi, che oggi la nobiltà della
prima riga tiene più servitori a livrea; e le donne ne
conducevano almeno due, e gli uomini uno: se gli dà,
oltre al vestito, uno scudo il mese.
</p>

<p>
«Le serve erano già tre, cioè una col nome di cuoca
faceva le faccende della cucina; un’altra si chiamava
donna di mezzo, perchè andava fuora con la padrona,
spazzava le camere, rifaceva i letti, e serviva tutti gli
altri bisogni, ed anche occorrendo ajutava qualche
volta alla cuoca a fare il pane ed altro: ed a queste
due si dava, oltre alle spese, un mezzo scudo o lire
<span class="pagenum" id="Page_315">[315]</span>
quattro il mese. La terza donna era di qualche civiltà
più, e si chiamava matrona; la quale fuori di casa teneva
compagnia ed in carrozza ed a piedi alla padrona,
ed in casa cuciva per la medesima, e la serviva nel
vestirla ed assettarle la testa, benchè per questa faccenda
qualche padrona teneva una fanciulla: e si dava alla
matrona sei o sette lire il mese, e la fanciulla in capo
a qualch’anno si maritava con dargli cento o cencinquanta
scudi di dote. Il servizio della matrona s’è del
tutto dismesso, perchè le padrone non conducono fuora
più nessuna donna, andando in carrozza sole, ed a
piedi s’appoggiano a un servitor di livrea; ma le signore
titolate più ricche conducono in carrozza qualche giovane
fanciulla che chiamano damigella, e s’appoggiano
ad uomo d’età senza livrea; che se gli è dato il nome
d’uomo nero o di bracciere. Le artiere, per non andar
sole fuori, tengono provvisionato un bottegajo con dargli
dieci lire il mese, il quale le feste va ad accompagnarle
alla messa ed altrove; e quest’uomo il vulgo lo chiama
domenichino, perchè va in opera la domenica.
</p>

<p>
«I giuochi d’esercizio erano, la state quello della
palla lesina e della pillotta: ed alla palla lesina si giocava
quasi per tutte le strade, perchè i ragazzi nobili di
un vicinato si mettevano insieme dopo il desinare, e
mandavano al tetto più comodo della loro strada. Questo
giuoco è in oggi del tutto dismesso e spento<a class="tag" id="tag160" href="#note160">[160]</a>. Per
<span class="pagenum" id="Page_316">[316]</span>
le case, e particolarmente l’inverno, si giuoca alle minchiate
ed a sbaraglino: tutti due questi giuochi resi col
tempo più belli. Il maglio era in uso come oggi, ma
assai più frequentato. Si giocava ancora assai ai dadi,
benchè dalle leggi fosse proibito; ma oggi tra i giovani
gentiluomini si trova pochi che lo sappiano giocare.
S’è aperto da qualche anno in qua una casa su la
piazza di Santa Trinita, alla quale hanno dato nome di
casino, dove si raguna il giorno e la sera, secondo la
stagione, tutta la nobiltà, e vi si giuoca, oltre a’ soprannominati
giuochi, anco a primiera, tantio ed altri simili
giuochi: e viene da S. A. S. permesso questo pubblico
giuoco, perchè non v’intervenendo altre persone che
della prima nobiltà, pare che non vi possino avvenire
di quei casi, per cagione dei quali sogliono le leggi
proibire simili ridotti.
</p>

<p>
«Le donne giocavano già, e particolarmente l’inverno,
a giulè; ma una ambasciatrice di Lucca insegnò
in una conversazione il giuoco di cocconetto, che a
poco a poco si è introdotto per le altre conversazioni,
e s’è del tutto dismesso il giuoco del giulè. Per gli
uomini s’è introdotto ancora il giuoco del palloncino
con la mestola da pochi anni in qua; e qualcuno giuoca
al pallone con i bracciali, ma pochi sono i gentiluomini
che vi si diano. Il giuoco del calcio, come antico nella
città, si procura di mantenere nel carnovale: ma già
vi giocavano persone di età e con la barba, che oggi
non v’interviene se non gioventù.
</p>

<p>
«Sono state tante le vanità del vestire che in questo
secolo sono seguìte, che si rende impossibile di poterle
narrare: nel principio del secolo si premeva d’accostarsi
all’uso di Spagna, e adesso intieramente alla
franzese, e di là vengono tutte le usanze e le mode.
Per gli uomini, il vestire è usato sempre color nero;
ma per la gioventù si portava il giubbone e le calzette
<span class="pagenum" id="Page_317">[317]</span>
di colore, e con le legacce con merletto d’oro e d’argento
secondo che tornava meglio al detto colore; e gli
uomini di trentatre a quarant’anni incirca portavano
ancor nero il giubbone, ma le calzette sempre di colore.
La materia era secondo le stagioni, e per lo più nell’inverno
di rascia o perpignano di Firenze o di velluto, e
la state di tabì, terzanello ermisino, ecc.; e si guarnivano
con molte guarnizioni di raso e tabì ricamate, che
venivano ordinariamente da Milano. Ciascuno aveva
per stagione un vestito ricamato riccamente di seta
nera per servirsene nelle occasioni più cospicue, come
nelle foresterie ed altro. Oggi si veste per ognuno interamente
di nero, nè si veggono calzette di colore se
non qualche volta a qualcuno dei giovani più bizzarri.
S’è dismesso del tutto di ricamare i vestiti, ed il guarnirli
con quelle guarnizioni ricamate accennate di
sopra; siccome s’è ancora dismesso il guarnire con
frangie di seta nera, come s’era introdotto a mezzo
del secolo; e s’è preso ad adornarli con nastri rasati
o tabissati in tanta quantità, che è cosa mostruosa a
vedere la quantità delle braccia che si mettono in un
vestito. Gli uomini d’età li usano neri, ma i giovani di
colore, e molte volte mescolati di più colori, che fa
parere un vestito sia un prato fiorito; ed i medesimi
nastri si mettono al cordone del cappello. L’inverno la
materia è velluto o panno d’Olanda, e la state ermesino
o taffetà rasato, ed i mezzi tempi vellutini o grossagrane.
</p>

<p>
«A festini, giostre, cavalcate d’incontri, di funzioni
ed altre occasioni speciose, si premeva già di comparire
in calza intera con fodera a detta ed al cappotto di
teletta d’oro, con stivaletto di marocchino nero con
speroni dorati o inargentati o bruniti di nero, secondo
la fodera del vestito, e con il collare a lattughe, il quale
si portava anco assai spesso fuori delle suddette occasioni.
Ma a mezzo il secolo erano tutte queste cose quasi
<span class="pagenum" id="Page_318">[318]</span>
in disuso, ed oggi sono del tutto dismesse, a segno che
farebbono ridere se si vedessero addosso ad uno. Ora
quasi tutti i giovani hanno introdotto di portar le
calzette di colore perlato che pajono vestiti a livrea;
ma presto s’è dismesso. Portano la parrucca linda,
senza avere riguardo al colore del suo proprio capello,
e si radono tutti i mostacci; portano le scarpe piene
di nastri, ed anco qualcuno vi mette delle gioje. Son
ritornate le frangie di seta nera per guarnire i vestiti.
</p>

<p>
«Le spose comparivano in abito tutto bianco, ma
per le altre donne non s’aveva riguardo nessuno nè al
colore nè al concerto dell’abito, perchè taluna avrebbe
portato una veste gialla ed una zimarra verde; un’altra,
zimarra gialla e la veste verde, e così degli altri colori
senza nessuna considerazione; e le donne di tempo se
eran maritate portavano la zimarra nera, ma la sottana
o veste di colore: era però per tutto guarnito ogni cosa
riccamente. Si cominciò poi a premere nel concerto, e
si portava ogni cosa del medesimo colore, che qualcuna
sarebbe parsa botata<a class="tag" id="tag161" href="#note161">[161]</a>. Ed oggi finalmente portan
tutte l’abito franzese con la zimarra o veste nera di
sopra, e di sotto la sottana di colore, che va variandosi
come più piace, e si guernisce riccamente con oro o
argento, e quella di sopra solamente di nero, e si porta
alzata, acciò si vegga quella di sotto. Usavano già il
ciuffo e la grandiglia assai grandi, che sono dismesse,
andando assai scollacciate, e con molti ricci solamente
alle tempia. Le vedove portavano un manto sino in
terra e ripiegato sulla spalla, a foggia d’un lettuccio; e
poi cominciarono a mettersi in capo quella parte che
soleva ripiegarsi sulle spalle, e finalmente hanno lasciato
interamente il manto, e vestono di nero del tutto come
le maritate, con ricci le giovani, nè son da quelle distinte
<span class="pagenum" id="Page_319">[319]</span>
con altro che con una piccola cuffia nera di velo
in capo. Hanno introdotto le giovani di portar sulla
fronte un cerchietto di capelli biondi che lo chiamano
parrucchino, che sta malissimo a chi ha la capellatura
d’un altro colore.
</p>

<p>
«Le meretrici portavano già tutte un segno apparente
del loro infame esercizio, ed era un nastro giallo
al cordone del cappello, che allora s’usava assai di portare;
e quando non l’avevano s’appuntavano un segno
giallo alle treccie; e se fussino state trovate senza,
sarebbero state castigate. A poco a poco si cominciò a
dismettere col pagamento di non so che tassa, ed in
oggi non è più in uso, nè si conoscono se non alla loro
sfacciataggine.
</p>

<p>
«Gli Ebrei portavano già tutti il cappello rosso,
eccetto qualcuno de’ negozianti che per supplica otteneva
grazia di portarlo nero. Oggi, qual se ne sia
cagione, tutti lo portano nero, nè si distinguono dai
Cristiani.
</p>

<p>
«Per paramento della sala e camere non usava altro
nel principio del secolo che corame, il quale per i più
briosi era dorato, e nelle portiere delle camere v’era
l’arme del padrone; poi a poco a poco si cominciò a
fare i paramenti nelle camere principali di rasetti, poi
dommaschi; e finalmente i più ricchi gli fanno di velluti,
telette d’oro e dommaschi con trine d’oro, e le
sedie e le portiere compagne; ed alcuni fanno anche
tessere a posta le portiere con la loro arme. Le sale si
tengono oggi senza paramenti, ma con molti quadri
adornate, li quali quadri hanno le cornici dorate tutte e
grandi, dove già usavano tinte di nero, con due o tre
filetti d’oro al più. Nelle sale ordinariamente c’era un
camino grande ed un acquajo, ed in questo si teneva
una secchia d’ottone per lavarsi le mani nell’andare a
tavola, e vicino v’era la bandinella (che ritengono ancor
<span class="pagenum" id="Page_320">[320]</span>
oggi i frati) per rasciugarsi; si sono poi rimurati questi
acquaj ed i camini; ed essendosi cresciuti (come ho
detto) i servitori, ognuno si fa dare l’acqua alle mani
da’ medesimi servitori in bacile d’argento, e l’inverno
per i medesimi servitori si tiene in sala un caldano di
fuoco. A tavola s’usava già di mangiare in piatti di terra
o di stagno, e così si seguita per i più, adoperandosi
però argento nelle sottocoppe, bacili, forchette e cucchiaj
e saliera; ma i più ricchi hanno fatto tutti anco
d’argento la piatteria, e tengono ancora le camere
adornate di vasi d’argento e simili galanterie su tavolini
e stipetti di pietra e d’ebano.
</p>

<p>
«In sala usava già tenersi sedie di corame con
un’arme piccola del padrone nella spalliera, e sgabelli
di noce: oggi vi si tengono per molti panche con spalliera
dipinta con l’arme o impresa del padrone, e fanno
cassa per servizio de’ servitori; e se pure vi si tengono
sgabelli, son rabescati con intagli dorati.
</p>

<p>
«Cominciò nel principio del secolo (o pure si rinnovò)
la delizia del bere fresco, ma si procurava di
ottenerla dai pozzi col calarvi le bocce del vino qualche
ora innanzi il pasto; ed il pozzo di qualche casa, che
aveva concetto di fresco, serviva spesso anche per i
vicini, che vi mandavano le loro bocce, che per lo più
erano di terra. Si cominciò a riporre, l’inverno, il diaccio
per valersene l’estate a rinfrescar il vino, l’acqua, le
frutte ed altro, e ha preso tanto piede questa delizia,
che molti l’usano continuamente anche l’inverno, ed è
degno da notarsi l’augumento che ha fatto; perchè
l’anno 1609 Antonio Paolsanti, ajutante di camera del
serenissimo granduca, prese l’appalto del diaccio per
lire quattrocento l’anno, e il 1665 fu appaltato per lire
quattromila trecento. E per dir qualche cosa ancora di
fuora, in Pisa non si trovò l’anno 1605 chi volesse l’appalto
per scudi cinquanta; e oggi è sopra scudi mille
<span class="pagenum" id="Page_321">[321]</span>
novecencinquanta: è però vero che l’appaltatore serve
ancora Livorno. Quando l’inverno non diaccia, sono
obbligati gli appaltatori, così di Firenze come d’altrove,
di far venire la neve dalle montagne, e però procurano
di riporla a suo tempo nelle buche fatte a posta per
conservarla all’estate. Usano le persone ricche e doviziose
di far fare, per bere fra giorno, acque concie di
varie sorte con odori di cedrato, di limoni, di gelsomini,
di cannella ed altro, raddolcite con zucchero; e
ne’ luoghi più frequentati della città ci sono botteghe,
dove si vendono in carafine diacciate, che riesce all’universale
una gran comodità.
</p>

<p>
«S’è introdotto in Firenze nel 1668 assai comunemente
una bevanda all’uso di Spagna, che si chiama
cioccolata; ed anco di questa vende uno dei sopradetti
bottegaj in bicchieretti di terra, e par che gusti così
calda come fredda.
</p>

<p>
«Ciascun padre di famiglia che avea facoltà di poterlo
fare, teneva in casa un prete per insegnare ai
figliuoli, e per accompagnarli fuori; e ci erano suggetti
di lettere e di bontà riguardevoli. E per quelli che
non potevano tenere il maestro in casa, c’erano parecchi
che tenevano scuola pubblica, e vi si mandavano i
figliuoli con un servitore o con altri. Avendo poi preso
credito le scuole che tengono i Gesuiti, ognuno s’è voltato
a loro per non spendere, e si sono smesse le scuole
pubbliche; e quel che è peggio, nessuno studia, o pochi,
per fare il mestiere del maestro, perchè questo impiego
è svanito, ma ai più basta imparare tanto che basti loro
per passare all’esame e divenir preti».
</p>

<p>
Delle persone da tutto il mondo accorrenti a Roma
per cercare fortuna, era dimezzato il numero colla riforma
religiosa: e i pellegrini della scienza, dell’arte,
della civiltà non teneano più di primario interesse Firenze,
Venezia, e altre città nostre, quando grandeggiavano
<span class="pagenum" id="Page_322">[322]</span>
Madrid, Londra, Amsterdam, Parigi; v’ebbe
colà artisti che pareggiarono e vinsero i nostri maggiori,
quantunque si mettessero sull’orme di questi. Pure
continuava a visitarsi l’Italia con rispetto tradizionale,
e a tacere gli artisti, quasi tutti educati qui, fra i molti
viaggiatori vuolsi ricordare l’arguto Michele Montaigne.
Avvezzo ad osservare gli uomini e le cose, e paragonare
l’antico coll’odierno, ne aspetteremmo fini giudizj:
ma preoccupato della sua salute, continuo parla di sè,
fin a stomacare chi non consideri che non destinava
alla pubblicità quel giornale, di cui una parte scrisse in
italiano<a class="tag" id="tag162" href="#note162">[162]</a>. Entrato, il 1580, dal Tirolo, a Verona stupì
del poco devoto contegno nelle chiese, dove si voltavano
le spalle all’altare, e tenevasi il cappello, mostrando
badar alla messa soltanto all’elevazione. Che gli alberghi
fossero tanto peggiori di quelli di Francia e di Germania,
è lamento ripetuto da tutti i viaggiatori, benchè
più tardi il presidente De Brosse lo dichiarasse affatto
ingiusto. In generale egli trova che qui si mangia in
istoviglie, anzichè in peltro e stagno; e disgrada la
nostra cucina a confronto della francese. Fin a sette e
otto miglia vengono incontro gli ostieri, allettando con
buone condizioni a scavalcar da loro. Case cattive, con
ampie finestre, grossolani controventi, nessuna stufa,
letti duri senza cortine; visite e dogane lo remorano
ogni tratto; ogni tratto vede scritto, <i>Ricordati delle
bollette</i>, ch’erano richieste per ragione di sanità.
</p>

<p>
Padova trae vita dagli studenti; ma i francesi gentiluomini
accorrenti a quell’università sono in tal numero,
che vivendo tra loro, non imparano i costumi
forestieri: anche molte famiglie vengono ad abitarvi a
cagione del buon mercato. Di Venezia ripete le solite
<span class="pagenum" id="Page_323">[323]</span>
dicerie; vi conta cencinquanta gentildonne da mercato,
che faceano grandi spese in mobili, in vesti, e la nobiltà
ne manteneva pubblicamente; vi si vivea con poco,
non bisognando gran servi nè cavalli. I giovani nobili
(ci vien riferito da altri<a class="tag" id="tag163" href="#note163">[163]</a>) vanno alla commedia
per ridere delle buffonerie e degli attori, non meno
che per atteggiare essi stessi; menano cortigiane nelle
loggie, e fanno schiamazzi e atti da non dire; si divertono
non solo di sputare in platea, ma di gettarvi la
smoccolatura delle candele, massime sopra qualche
galante; e per poterlo fare impunemente tengono alla
porta dei bravi mascherati.
</p>

<p>
Firenze invece era la città più costosa; le donne ben
apparivano con scarpe bianche e cappelli di paglia, i
quali vendeansi quindici soldi l’uno, mentre in Francia
costerebbero quindici lire; belle le meretrici, raccolte
tutte in un luogo; il grano lasciavasi dieci e quindici
giorni sul campo, senza paura del vicino; sin le contadine
aveano l’Ariosto in bocca. A Siena, sulla piazza
più bella del mondo, si celebrava ogni giorno la messa,
sicchè gli artigiani la sentivano senza staccarsi dalle
proprie faccende. Ornamento del paese sono i portici;
e sotto questi i signori a Lucca pranzavano l’estate.
Quivi molto si giocava al pallone; gli alloggi erano ad
alto prezzo, attesochè non vi capitano forestieri; ma
frequentati erano i bagni, intorno ai quali moltissimo
si occupa Montaigne. A Pisa ognuno stava occupato a
lavorare. Nelle nazioni libere (egli riflette) non si fa
distinzione fra le persone; anche le infime tengono
alcun che di signorile ne’ modi; fin nel domandare la
<span class="pagenum" id="Page_324">[324]</span>
limosina mescolano sempre qualche parola d’autorità: — Datemi
l’elemosina, volete? — Fatemi la carità, sapete?»
e uno a Roma diceva: — Fatemi bene per
l’anima vostra».
</p>

<p>
A Roma, dopo rigorosissimo rimuginar di bauli, specialmente
pei libri, trattenendogli i sospetti, alloggia
all’Orso; pranzasi alle due, cenasi alle nove; vi si sentono
meno campane che non in qualche villaggio di
Francia, e non immagini; le chiese men belle che nel
resto d’Italia e in Francia; le abitazioni mal sicure, a
segno che chi avesse denari gli affidava ai banchieri.
Un predicatore fu arrestato perchè declamò sulle generali
contro il lusso de’ prelati. In carnevale facevansi
corse or di fanciulli, or di vecchi nudi, or di ebrei o
di cavalli con ragazzi, o d’asini, o bufali: gentiluomini
e dame vi correano la quintana, e faceano altri esercizj
cavallereschi, in cui erano spertissimi; e anche le donne
mostravansi senza maschera. Il popolo minuto assai più
devoto che in Francia; non così i cortigiani e i ricchi.
Vi abbondavano gli spiritati e gli ossessi. Alla processione
del Volto Santo forse dodicimila torcie si accesero,
e file di Battuti si flagellavano, mentre altri
accorreano a confortarli con vino e confetti, e lavar di
vino l’estremità del loro staffile.
</p>

<p>
Tutto era pieno di forestieri, sicchè la varietà d’abiti
e costumi non facea colpo. Vide arrivarvi un ambasciatore
del re di Moscovia, con lettere dirette al gran
governatore della signoria di Venezia, credendo questa
città fosse nella dizione del papa; invitato a una cavalcata
che fu di cencinquanta a duecento cavalli, quell’ambasciatore
rise, dicendo che nel suo paese si fanno
di venticinque o trentamila.
</p>

<p>
Il veder tante cose, l’udir prediche, il bazzicare cortigiane,
che faceano pagare anche la conversazione, cacciavano
la malinconia da Montaigne, il quale ambì ed
<span class="pagenum" id="Page_325">[325]</span>
a fatica ottenne il titolo di cittadino romano. La bellezza
delle nostre donne non gli pareva poi tanto mirabile;
pure di brutte ne vedeva assai meno che in Francia, e
migliore la testa e dalla cintola in giù; maggior maestà
di comporto, mollezza e soavità; maggior ricchezza nel
vestire, tutte perle e pietre; molte appajono in pubblico,
però distinte dagli uomini, eccetto che nelle danze,
ove procedono con molta libertà. Gli uomini vestono
positivo, di nero e di sargia di Firenze, ed hanno apparenza
alquanto vulgare, benchè cortesi e graziosi;
quantunque i Francesi non vogliano confessare tali quei
che non sopportano le loro trascendenze. «E benchè
noi (soggiunge) facciamo ogni possibile per iscreditarci,
pure hanno affezione antica e riverenza per la Francia,
in modo che vi sono rispettati tutti quelli che il meritano,
o che si comportano senza offenderli».
</p>

<p>
Da Roma a Milano i mulattieri consumavano venti
giornate, e pagavasi due bajocchi per libbra il trasporto
delle merci. Tutta la costa era orlata di torri per respingere
i pirati; del cui accostarsi correva l’avviso in
un’ora dall’estrema Italia fino a Venezia. Loreto era
affollata di devoti, e piena di voti e di miracoli. A
Pavia trovò il peggior albergo che mai al Falcone; e
quivi e a Milano carissima la legna, e rari i materassi.
Milano, la città più popolata d’Italia, piena di ogni sorta
artigiani e mercanzia, ha aria di città francese. Torino,
piccola, in luogo molto acquoso, è mal edificata e non
piacevole<a class="tag" id="tag164" href="#note164">[164]</a>, benchè per mezzo della via corra un
fiumicello che la deterge: la lingua popolesca non ha
quasi d’italiano che la pronunzia e francesi le parole<a class="tag" id="tag165" href="#note165">[165]</a>.
</p>

<p>
<span class="pagenum" id="Page_326">[326]</span>
</p>

<p>
Un viaggio in Italia scrisse pure, fra altri, il presidente
Misson (Aja 1702), tutto sfavillante di scherzi e rimproveri
contro le superstizioni romane; eppure egli
stesso empì il suo <i>Teatro sacro delle Sevenne</i> di miracoli,
operati a onore de’ Protestanti ivi uccisi.
</p>

<p>
Le potenti individualità, ch’erano comparse al tempo
del rinnovamento, dileguavansi entro un’uniformità regolare;
non la rompevano che il disordine o il misfatto,
i bravi o gli artisti, de’ quali ancora fu spesso bizzarra
e agitata la vita. Il Chiabrera ammazzò un gentiluomo
romano; il Davila un altro, e al fine egli stesso fu assassinato
in viaggio; Torquato Tasso tira stoccate; il Murtola
e il Marini si fanno guerra sia di fucilate sia di
spionaggio; il Boccalini è battuto a morte con sacchetti
d’arena; Annibale Bimbioli, professore di medicina a
Padova, fu nel palazzo vescovile trafitto da un Padovano
di casa Trivigiani; Giuseppe Ortale, poeta siciliano,
era detto il cavaliere sanguinario per la sua
maestria nella scherma; Alessandro Stradella, famoso
<span class="pagenum" id="Page_327">[327]</span>
compositore napoletano, avendo sedotta l’amante d’un
signore veneziano, questi mandò sicarj a cercarlo per
tutto, i quali lo assalsero più volte, lo pugnalarono a
Torino, e appena guarito l’assassinarono a Genova;
Lorenzo Lorenzini, turcimanno agli amori di Luigia
d’Orléans col principe Ferdinando, fu da Cosmo III
tenuto vent’anni in fortezza a Volterra, ove studiò le
matematiche, e fece il libro <span class="smcap lowercase">XII</span> delle <i>Sezioni coniche</i>;
Muzio Oddi, convinto di comunicare i secreti del Consiglio
alla duchessa, fu dal duca d’Urbino chiuso in prigione
per sette anni, ove fabbricatosi inchiostro e carta,
scrisse di matematica, e uscitone il 1609, fu molto adoprato
come ingegnere militare.
</p>

<p>
E assalti, schioppettate, coltellate s’imbattono nella
vita di qualunque, anche più quieto. In Venezia, dov’era
proibito portar armi, fu permesso a frà Paolo Sarpi di
farsi accompagnare da un frate laico coll’archibugio.
Elisabetta, figlia del pittore Andrea Sirani allievo di
Guido, e rinomata per la quantità e il merito de’ suoi
dipinti e delle incisioni all’acquaforte, a ventisei anni fu
avvelenata. Giacomo Torelli di Fano macchinista architetto,
a Venezia assalito una sera, difendendosi perdette
alcune dita. Il Panigarola, famosissimo predicatore milanese
di prodigiosa ritentiva, a soli tredici anni fu
mandato a Pavia a studiar leggi, ed è bello udirgli
dipingere la dissipazione degli studenti d’allora. — A
poco a poco (narra egli stesso) così sviato divenne,
che questione e rissa non si facea, dove egli non intervenisse,
e notte non passava, nella quale armato non
uscisse di casa. Accettò di più d’esser cavaliero e capo
della sua nazione, che è uffizio turbolentissimo, e amicatosi
con uomini faziosi di Pavia, più forma aveva
ormai di soldato che di scolare. Nè però mancava di
sentire in alcun giorno li suoi maestri,... de’ quali, sebbene
poco studiava le lezioni, le asseguiva nondimeno
<span class="pagenum" id="Page_328">[328]</span>
colla felicità dell’ingegno, e le scriveva; e quando andava
talora a Milano, così buon conto ne rendeva al
padre, che levava il credito alle parole di quelli, che
per isviato l’aveano dipinto. Si trovò egli con occasione
di queste brighe molte volte a Pavia in grandissimi
pericoli della vita; e fra gli altri trovandosi presso San
Francesco in una zuffa fra Piacentini e Milanesi ove
fu morto un fratello del cardinale Della Chiesa, da molte
archibugiate si salvò colle schermo solo d’una colonna,
ove pur anche ne restano impressi i segni».
</p>

<p>
Domenico Moni di Ferrara, strappatosi all’austerità
certosine, sposò una fanciulla che amava, e si diede alla
filosofia. Non traendone però di che vivere, si fece
medico; ma non meno di quelle povere verità gli
spiacque (com’e’ diceva) questa ricca impostura. Si
applicò alle leggi, e qui pure soffrì disgusti; finchè imbattutosi
a vedere il Bastarolo che dipingeva, s’attaccò
affatto a quest’arte, e vi fu de’ più fecondi e non dei
più infelici; in pochi giorni concependo e finendo quei
quadri, di cui è sparso il Ferrarese. Mortagli la moglie,
ne concepì fiera malinconia; dominato dalla quale,
passò fuor fuori un abate romano che per caso l’urtò,
e salvossi presso il duca di Modena.
</p>

<p>
Venuto per una lite a Milano Bartolomeo Dotti della
Valcamonica, il senato ebbe a farlo arrestare, e bruciar
per mano del boja alcuni suoi scritti satirici contro
quei senatori: dal castello di Tortona riuscito a fuggire,
e a Venezia preso servigio, meritò il cavalierato,
e infine vi si stabilì come agente della valle natìa. Careggiato
pel suo motteggiare, ma insieme temuto e
odiato, una sera, mentre in pianelle e vestone tornava
da un vicino ritrovo, fu trucidato.
</p>

<p>
Vita avventurosissima menò pure il conte Majolino
Bisaccioni ferrarese. Servendo agli stipendj di Venezia,
ebbe un affar d’onore con un capitano; un altro con
<span class="pagenum" id="Page_329">[329]</span>
Alessandro Gonzaga, sotto il quale avea militato in Ungheria:
toltosi dall’armi, fu podestà nel Modenese;
accusato d’una fucilata contro un avversario, si scagionò;
e il principe di Correggio il prese amministratore
civile e militare del suo paese, e con onori compensollo
di nuova prigionia inflittagli per sospetti che
dissipò; il volle seco a mensa, in carrozza, e a tenere
un torneo. Rimessosi militare, difese Vienna nell’assedio
del 1618; fu poi adoprato in affari d’importanza anche
da Vittorio Amedeo di Savoja, finchè un nuovo duello
lo pose in altri guaj. Ritirossi alfine a Venezia, ebbe
titoli e onori dal re di Francia, i quali nol tolsero dall’indigenza:
scrisse novelle e drammi e apparati scenici,
e sull’arte della guerra, e alquante operette storiche,
e una violenta lettera <i>a un certo Fulvio Testi</i>, che
l’aveva attaccato con un libello infame.
</p>

<p>
Se vogliamo seguitare cotesti genj eterocliti, ecco
Paolo Beni, reputatissimo letterato, ma accattabrighe
in tutte le baruffe di quel tempo; difese il Tasso, e in
generale credeva la lingua moderna migliore e più ordinata
dell’antica; sul qual conto lanciò severe critiche
alla Crusca, non risparmiando Dante, Petrarca, Boccaccio,
e tanto meno i viventi, e n’ebbe ripicchi durissimi.
Paolo Guidotto Borghesi da Lucca fu pittore,
scultore, letterato, astrologo, sonatore, musico, architetto,
matematico, insomma quattordici arti possedette,
ciascuna delle quali sarebbe bastata a farlo ricco, e
tutte insieme nol tolsero di miseria; volle fare sperimento
di volare, a grave suo costo; eseguiva gruppi di
molte figure, lodati dal Marini e da altri contemporanei;
emulò il Tasso, opponendogli la <i>Gerusalemme
rovinata e distrutta</i> in altrettante ottave.
</p>

<p>
Antonio Oliva di Reggio in Calabria, teologo del cardinale
Barberini, cacciatone per immoralità, si mette
capo di briganti, è arrestato, poi uscito di prigione
<span class="pagenum" id="Page_330">[330]</span>
diviene professore di medicina a Pisa, e alla prima lezione
recita una diceria del Moreto come sua, e scoperto
di tale soperchieria, risponde: — Non volevo dir
male, e non avrei saputo dir meglio che colle parole
di quel latinista». Eppure nelle grazie del granduca
entrò sì avanti, che fu posto uno dei nove nell’Accademia
del Cimento, nella quale però non troviamo
operasse nulla d’importante, solo avendo l’arte dei ciarlatani
che non fan nulla, di farsi credere un ingegno
grande. Bentosto scandalose avventure gli resero necessario
il ricoverare a Roma, dove come medico avvicinò
cardinali e pontefici: finchè scoperto che era uno dei
fondatori di una società de’ Bianchi, imputata di oscene
adunanze, Alessandro VIII lo fece arrestare: posto ad
esame e temendo di peggio, si precipitò da una finestra.
</p>

<p>
Tra gli scrittori bizzarri cerniremo Tommaso Garzoni
di Bagnocavallo, che a undici anni compose un
poema in ottave sui trastulli fanciulleschi; poi fatto
canonico lateranese, crebbe di cognizioni; nel <i>Teatro
de’ varj cervelli mondani</i> (1583) passa in rivista i
cervelli, cervellini, cervelluzzi, cervelletti, cervelloni,
cervellazzi, ciascuno suddividendo in modo da ordirne
cinquantacinque discorsi, ove lo spirito è scipito quanto
affastellata e indigesta l’erudizione. Nella <i>Piazza di
tutte le professioni del mondo</i> discorre su cencinquantacinque
professioni, dal re ai dotti, ai ciurmadori,
ai mestieranti, a ciascuno soggiungendo quel che gli
casca alla memoria. Nell’<i>Ospedale de’ pazzi incurabili</i>
passa in rassegna le diverse follie in trentatre discorsi,
ognuno de’ quali conchiude con una preghiera a qualche
dio per la guarigione delle specie de’ pazzi di cui parlò.
La <i>Sinagoga degli ignoranti</i> va sul piede stesso, definendo
l’ignoranza, i segni suoi, le cause che la sviluppano
e mantengono, le funzioni degli ignoranti, fra le
quali è precipua il censurare i dotti, calunniarli presso
<span class="pagenum" id="Page_331">[331]</span>
ai grandi o al mondo. Nel <i>Mirabile cornucopia consolatorio</i>
loda le corna a consolazione d’un marito malcapitato.
Nel <i>Serraglio degli stupori del mondo</i> distribuiva
in dieci appartamenti i diversi soggetti straordinarj,
mostri, prestigj, oracoli, sogni, e quanto avea tratto da
una indigesta lettura. Queste opere levarono grido e
furono volte in francese, ma nessuno più ne sopporterebbe
la lettura.
</p>

<p>
Non dimentichiamo Giulio Cesare della Croce, nato
a Persiceto nel Bolognese: povero orfano educato da
uno zio maniscalco, aperse bottega a Bologna, e invaghitosi
dello scrivere, fece molte opere rozzissime, fra
cui una che sopravviverà a tutte queste nostre, il <i>Bertoldo</i>.
Le ripetute edizioni nol trassero dalla sua mascalcìa,
e solo invecchiando accettò una pensione da
signori bolognesi.
</p>

<p>
Vincenzo Bianchi veneziano a vent’anni supplica di
leggere nell’Università di Padova i <i>Dialoghi di Platone</i>
gratuitamente: ma i Riformatori rispondono esser
legge che niun professore manchi di stipendio. Dal
celebre Du Fresne, allora ambasciadore di Francia a
Venezia, raccomandato ai ministri e al re, passa in
Francia, vi ha grandi accoglienze e facoltà di dar lezioni
nel collegio de’ professori regj e di «poter di ciò che
più gli piacesse ragionare dalla cattedra»: distinzione
che spiacque ai Francesi. Molte cose scrisse, fu in corrispondenza
con Keplero; ma credeva fermamente alla
predizione degli astri, e si vantava di gran nascita e
gran titoli, conte, discendente dai Comneni imperiali,
mentre era figlio d’un ragioniere.
</p>

<p>
Lo strano erudito Teofilo Rainaud di Sospello, gesuita,
ricusò il vescovado di Ginevra; a Ciamberì essendo
entrato in corrispondenza col padre Monod, prigione
allora nel castello di Montmeillant per castigo del Richelieu,
meritò le costui vendette, sicchè venne côlto e
<span class="pagenum" id="Page_332">[332]</span>
processato; fu scoperto innocente, ma solendo i potenti
persistere per non confessare d’aver avuto torto, eccolo
di nuovo prigione; poi liberato, s’acquistò la grazia del
legato pontifizio, e fu adoprato in varie pratiche. Scrisse
ben novantatre opere senza un morso di lima; il genio
storico esercitò contro i Giansenisti; la sterminata erudizione
sparpagliava col vaglio, talchè il titolo non corrisponde
mai alla materia che assume, e per esempio,
nel trattato <i>Della Rosa benedetta</i> ragiona della
quaresima.
</p>

<p>
Del pari stravagante fu Antonio Magliabechi di Firenze (1633-1714).
Messo a giojelliere, la sua passione pei libri gli
guadagna il cardinale Leopoldo de’ Medici, e Cosmo III
gli affida la biblioteca da lui fondata. Vero divoratore
di libri, li esaminava come fanno i giornalisti, cioè leggendo
il frontispizio, l’indice, la dedicatoria, la prefazione,
al più un’occhiata a ciascuna divisione, e tanto
gli bastava per dirne il valore. Quanto leggea restavagli
nella ferrea memoria: de’ libri ammonticchiati sapeva
per reminiscenza la postura, e rimuginando mettea le
mani su quel che gli occorresse. Perciò come a biblioteca
vivente ricorrevano a lui i dotti d’ogni parte, ed
egli rispondeva a pieno e a fondo, citando fin le parole
e le pagine: — Io non ho mai notato (scrive egli al
Fontanini nel 1698) cosa alcuna di quelle che mi abbia
letto; del che ne sono stato ripreso infino da questi
serenissimi principi. Diverse cose ho io in mente; ma
non posso fidarmi della memoria, ed il riscontrarle mi
si rende quasi impossibile, per aver tutti i miei libri
ammassati.... onde per prenderne uno è necessario il
rovistarne dugento.... Il nobilissimo signor Rostgaard
potrà attestarle che, avendo esso avuto bisogno del
secondo tomo delle opere del Libanio, io gli dissi subito
dove l’avevo, ma gli convenne levar prima intorno a
cinquecento libri in-folio sotto li quali era. Le notizie
<span class="pagenum" id="Page_333">[333]</span>
che ella brama le ho in mente senza aver bisogno di
cercarle, ma in nessuna maniera mi fiderei della mia
memoria senza riscontrarle ne’ libri, ne’ quali le lessi».
Rispondendo a tutti, cercava ingordamente la fama, e
l’ottenne estesissima, dando per riavere, lodando in
faccia, poi tassando alle spalle<a class="tag" id="tag166" href="#note166">[166]</a>, e fin al granduca
scrivendo lettere ad aggravio ed infamia del terzo e
del quarto, e <i>per le viscere di Gesù Cristo</i> pregandolo
le bruciasse. Quanto cortese agli stranieri, tanto mostravasi
burbero e sprezzante verso i nazionali; ne eccitava
le gelosie, lieto di vederli deprimersi tra loro;
chiamava asino il Viviani, mordacchiava il Redi, il
Magalotti, il Coccapani ed altri: ma trovò chi lo rimorse.
Il suo più lungo viaggio fu sino a Prato per
riconoscere un manoscritto. Deforme, zotico, strano ad
ogni gentil sentire, sempre solitario senza manco un
servo, addosso un abito a strappi e a frittelle, non mutando
la camicia finchè non gli cadesse a brandelli,
stava fitto l’intiero giorno sul suo seggiolone, ivi dormiva,
ivi mangiava senza interrompere la lettura, e i
rimasugli de’ cibi servivano di segnale ne’ libri, o imputridivano
tra la rinfusa congerie di questi, unico
arredo di sua casa. Teneva un caldanino per le mani,
neppur lasciandolo quando andava dal granduca; e
avendogli quello una volta bruciato i panni, egli non
se ne avvide che allo scottar delle mani. Nulla scrisse;
e noi che vogliamo misurare la potenza dall’atto, temiamo
doverlo porre fra quei molti che, per serbarsi
in reputazione, hanno duopo di non pubblicare le cose
che promettono.
</p>

<p>
<span class="pagenum" id="Page_334">[334]</span>
</p>

<p>
Ferdinando Stocchi di Cosenza vantavasi astrologo, e
di scoprire colla cabala i ladri, i tesori nascosti, i rimedj
contro malattie inveterate. A Carlo Calà, avvocato
che coll’arte sua erasi guadagnato tanto da divenire
duca di Diano e marchese di Villanova, fece credere
d’avere scoperto i fasti d’un suo antenato, discendente
da re e morto santo; inventò documenti e reliquie; e
queste furono poste sugli altari, quelli esposti in una
<i>Storia degli Svevi e del conquisto de’ regni di Napoli
e di Sicilia per l’imperatore Enrico VI, con la
vita del beato Giovanni Calà, capitan generale che
fu di detto imperatore</i> (Napoli 1660): ma un suo complice
morendo lo palesò, e le ossa si scoprì essere di
un asino.
</p>

<p>
Fra questi tipi bizzarri non dimenticheremo il lucchese
Zamet, che condottosi in Francia sotto la protezione
di Caterina de’ Medici, e addetto ad Enrico III
come calzolaio e guardaroba, si fece gradito coi molti,
e mostrò grand’abilità nei maneggi, sicchè presto accumulò
ricchezze, e divenne amico di Mayenne, di Enrico
IV, di Maria de’ Medici. Applicatosi alle finanze,
prese grossa parte negli appalti, fabbricò e addobbò
un ricchissimo palazzo, convitava suntuosamente, fu
spesso usato a trattare nei tumulti della Lega, e adoprò
alla conversione di Enrico IV, che poi se ne valeva
quando volesse deporre la regia maestà, e per conversare
alla domestica colla Gabriella e con qualche altra,
e alla borsa di lui ricorreva, fosse per comprar amici
o amiche, fosse per pagare le grosse perdite al giuoco.
Anche i primarj signori valeansi di esso; in casa di lui
si trattò se accettare il concilio di Trento; con lui Carlo
Emanuele menò le tresche a Parigi (pag. 63); da
lui scavalcò Maria de’ Medici arrivando sposa del re;
e dopo la morte di questo procurò elidere la funesta
influenza del Concini sulla Reggente, della quale infine
<span class="pagenum" id="Page_335">[335]</span>
ottenne la confidenza, sicchè spesso ella andava a pranzo
da lui e vi riceveva i grandi. Impetrava posti lucrosi,
e col denaro sapea farsi perdonare gli abusi; conseguiva
favori di grandi e di belle; fu signore, barone,
consigliere, capitano, soprintendente alle fabbriche di
Fontainebleau e alla casa della regina, insomma quel che
volle; e stipulando il matrimonio di suo figlio, al notaro
che gli chiedeva i suoi titoli disse: — Qualificatemi signore
d’un milione e settecentomila scudi». La sua
stirpe fu tra le illustri di Francia.
</p>

<p>
Ivi il banchiere italiano Tonti nel 1653 istituì primamente
i prestiti a vitalizio, dal suo nome detti Tontine.
Suo figlio cavaliere Tonti, datosi all’armi, e in una
fazione in Sicilia perduta una mano, con Lasalle operò
assai alla scoperta del Mississippi; e morto quello (1687),
vi rimase ad assodare i nuovi possedimenti della Francia;
e i cantoni ch’e’ popolò in riva al gran fiume, furono
detti Piccole e Grandi Tontine.
</p>

<p>
Famiglia di ben maggiore interesse in Francia fu
quella che il cardinale Mazarino chiamossi attorno dacchè
si trovò a capo di quel regno, e bisognoso di formarsi
un circolo d’amici e parenti ricchi colà dove era sprezzato
come uomo nuovo da una nobiltà che nulla valutava
il merito personale. Due delle sue nipoti avrebbero
potuto divenire regine di Francia s’egli non poneva
freno alla benevolenza dei regnanti: una come reggente
del ducato di Modena, non si mostrò meno abile di qual
altra si fosse gran donna: una indovinò il talento di La
Fontaine, e lo incoraggiò sulla via nella quale non dovea
trovar competitori: una divenne la madre del principe
Eugenio di Savoja. E se la cronaca troppi soggetti di
scandalo trasse dai prestigi di loro avvenenza, anzichè
bassi istinti e cuore corrotto, palesarono splendide facoltà,
come che non dirette, nè sofferenti di freno nel
bisogno prepotente d’azione.
</p>

<p>
<span class="pagenum" id="Page_336">[336]</span>
</p>

<p>
Lucilio Vanini (1585-1619), prete napoletano, viaggiò Europa
sotto diversi nomi, e con alquanti compagni predicando
tutt’altro che il vangelo, professandosi scolaro del Pomponazzi,
del Cardano, di Averroe, di Aristotele «dio
de’ filosofi, dittatore dell’umana sapienza, sommo pontefice
de’ sapienti»; e dicendo il diavolo essere più forte
di Dio, giacchè tuttodì intervengono cose che non potè
volerle Iddio. Le critiche del cristianesimo pone in
bocca al terzo o al quarto, fingendosi inorridito all’udirle;
come si finge encomiatore de’ Gesuiti, apologista
del concilio di Trento, e accannito contro Lutero, egli
che pur al cristianesimo move guerra da filosofo nell’<i>Amphiteatrum
æternæ Providentiæ</i>, da fisico nei sessanta
dialoghi sugli <i>Arcani della natura</i>, a vicenda
panteista e materialista. Nel primo spiegando cos’è Dio,
agita il problema della provvidenza e della fatalità, e
mostrando ribattere Cardano e gli atei, ne mette in
risalto gli argomenti; e le prove della provvidenza riduce
agli oracoli, alle Sibille, ai miracoli, cui descrive
dal lato debole con un’aria dabbene che non può fare
illusione. Fisicamente deriva l’uomo dalla putrefazione
e dal successivo perfezionarsi della specie: anche in
forza talora è sopravanzato dagli animali, onde non
può dirsi a questi superiore in destinazione, e il meglio
che può fare si è vivere e godere. «Perduto è il tempo
che in amar non si spende»; nè la morale ha fondamento
che nelle leggi.
</p>

<p>
Traverso alla Germania, procedette nella Boemia,
semenzajo delle dottrine che cagionavano la guerra dei
Trent’anni; ivi discusse con un Anabattista, meravigliantesi
che i Cristiani disputino di lana caprina; con
un ateo ad Amsterdam; a Ginevra coi Riformati, e
sentendovisi mal sicuro, passò a Lione; donde per paura
del rogo si volse a Londra, e quivi «si attirò la persecuzione
de’ Protestanti, tenuto prigione quarantanove
<span class="pagenum" id="Page_337">[337]</span>
giorni, preparato a ricevere la corona del martirio,
alla quale aspirava con indicibile ardore»<a class="tag" id="tag167" href="#note167">[167]</a>. Scarcerato,
viene in Italia, e a Genova apre scuola molto
frequentata: ma le sue dottrine ben presto scandolezzano
sì, che deve rifuggir a Lione, poi si veste monaco
in Guascogna, edifica colle prediche, col confessare,
colla devozione, finchè scoperto vizioso viene espulso.
A Parigi lo ricoverò il nunzio Roberto Ubaldini, aprendogli
la sua ricca biblioteca, donde egli stillava il peggio,
e lo diffondeva tra i giovani medici e poeti, sicchè,
dice il padre Mersenne, a lui avversissimo, cinquantamila
atei contavansi a Parigi. La Sorbona riprovò i suoi <i>Dialoghi
sulla natura</i>, ed egli piantatosi a Tolosa vi teneva
arcane conventicole, apostolava i giovani: e poichè a
quelle dottrine cresceva pericolo il fermentare delle
guerre di religione, egli fu denunziato al parlamento;
e gravemente sospetto anche per esserglisi rinvenuto
un grosso rospo chiuso in un’ampolla, venne condannato
al taglio della lingua e al fuoco per mago e ateo:
accuse per verità repugnanti. Durante il processo avea
professato le migliori credenze; condannato, si chiarì
empio, ricusò i conforti della religione, si vantò più
intrepido del Cristo, il quale avea sudato d’ambascia.
</p>

<p>
Anche Ferrante Pallavicino (1618-44), primogenito d’insigne
casa piacentina, canonico regolare a Milano, lodato per
dottrina, avvoltolatosi in amori volgari, spendeva, scribacchiava,
e ritiratosi a Venezia, dirigeva agli amici
lettere come venissero da Lione, da Parigi, d’altrove,
narrando finti viaggi: — Stupisce chi mi vede occupato
in ogni altro passatempo fuorchè nello scrivere,
e pure scorge la frequenza de’ miei libri. Questo stupore
mi è sovrabbondante mercede»<a class="tag" id="tag168" href="#note168">[168]</a>. In fatto acciabattava
libri, storie sacre e profane, novelle, panegirici,
<span class="pagenum" id="Page_338">[338]</span>
epitalamj, talvolta ascetico, sempre ampolloso, rinvolto,
bujo e con descrizioni lascive: e per esempio, nelle
<i>Bellezze dell’anima</i>, trattato spirituale, al capitolo <span class="smcap lowercase">XIII</span>
discorre della bellezza delle poppe. Pari contaminazione
hanno la <i>Susanna</i>, il <i>Giuseppe</i>, il <i>Sansone</i>, la
<i>Bersabea</i>.
</p>

<p>
Parlò con disprezzo stizzoso degli Spagnuoli, e dei
principi in generale con arroganza, il che gli procacciò
reputazione di liberale. In Germania vide messo alla
ruota un Calvinista, col quale entrato in disputa sulle
cose dell’anima, se ne lasciò convincere, e d’indi in poi
menò a strapazzo le cose e le persone sacre. Il suo
<i>Divorzio celeste cagionato dalle dissolutezze della
sposa romana, e consacrato alla semplicità de’ scrupolosi</i>
(1643) fu tradotto in varie lingue dai Protestanti,
e continuato probabilmente da Gregorio Leti,
dividendolo in tre libri, i <i>Costumi dissoluti dell’adultera</i>,
il <i>Processo de’ bastardi di quella</i>, il <i>Concorso di
varie Chiese allo sposalizio di Cristo</i> (1679). Nel
Corriere svaligiato spettorò d’ogni genere calunnie
contro il papa, i cardinali, i Gesuiti, tutti i governi, i
letterati, con oscenità e sali putidi. Lo stampò alla
macchia, onde la Signoria di Venezia il fece carcerare;
uscitone, infierì peggio di prima contro de’ principi e
di papa Urbano VIII e del buon costume, e fra altro
scrisse la <i>Retorica della p... dedicata all’università
delle cortigiane più celebri</i>. Un De Brèche parigino,
assoldato dai Barberini, fintosegli amico, lo persuase a
ridursi in Francia, dove potrebbe stampare altre opere
irreligiose; e così lo menò ad Avignone terra di papa,
ove arrestato e messo sotto processo, dopo quattordici
mesi fu decapitato a ventisei anni. Subito comparvero
due dialoghi intitolati <i>L’anima di Ferrante Pallavicino</i>;
forse fattura di Gianfrancesco Loredano, ove si
malmenano papa, prelati, letterati, costumi.
</p>

<p>
<span class="pagenum" id="Page_339">[339]</span>
</p>

<p>
Osteggiò le dottrine cattoliche anche Gregorio Leti (1630-1701)
milanese, che dissipato in viaggi ogni aver suo, e impigliatosi
coi Riformati, professò il calvinismo a Losanna,
insegnò a Ginevra, e scrivendo contro la Chiesa cattolica
v’ottenne la cittadinanza. La maldicenza sua il fece
presto sgradito, e da «una inquisizione più orribile di
quella di Roma» furon dati al fuoco il <i>Livello politico</i>,
l’<i>Itinerario</i>, il <i>Vaticano languente</i>, come portanti proposizioni
contrarie alla fede, ai costumi, allo Stato, ed
egli cancellato di cittadino. A Parigi cercò il favore di
Luigi XIV col gonfio panegirico <i>La fama gelosa della
fortuna</i>. Passò in Inghilterra, ove, dic’egli, dallo scisma
di Enrico VIII «sono nate tante disgrazie a quell’isola
ed a quei popoli, che si può dire che da quel tempo
in poi non hanno avuto momento di riposo i carnefici,
essendo un miracolo che la Tamisa si navighi sopra
acqua e non sovra sangue»<a class="tag" id="tag169" href="#note169">[169]</a>. Da Carlo II ebbe
accoglienze e mille scudi per iscrivere l’<i>Istoria della
Grande Brittania</i>; ma il fece in modo che dovette
ancora andarsene, e ingiuriò quelli che dianzi avea
blanditi. In Olanda l’erudito Le Clerc, vago di sua figlia,
il fece accogliere e creare storiografo della città di
Amsterdam, ove morì improvviso.
</p>

<p>
Parodia dilavata dell’Aretino, vivente dal trafficare
d’incensi e d’ammoniaca, forse cento volumi lasciò di
storie non meditate e prolisse; sulla Francia, il Belgio,
l’Inghilterra, la Spagna, Carlo V, Filippo II, il duca
d’Ossuna, il presidente Aresi, scambietti di ira o adulazione,
zuppe di baje. Vantava aver sempre tre opere
ad un tempo sul telajo, e quando gli mancassero materiali
per l’una, s’occupava dell’altra: ma non pensava,
come dice Bayle, se non a ingrossar volumi e moltiplicare
dedicatorie; rapsodo senza pel di critica, e così
<span class="pagenum" id="Page_340">[340]</span>
irriflessivo, che pur abitando in Olanda, disse che la
Schelda e il Reno passano per Rotterdam. Chiesto dalla
Delfina se fossero vere le mille sciagurataggini che
scrisse di Sisto V, di Filippo II, d’Elisabetta, rispose
che una cosa ben immaginata piace quanto e più che
la verità. Ma la menzogna neppur sa coprire collo spirito
e collo stile: sempre negletto e nojoso scribacchiatore,
ridicolosamente pretenzioso, grottescamente iperbolico,
lonzo, prolisso, nessun mai lo leggerebbe, se
non allettassero le invereconde diatribe di cui insozza
i suoi scritti, massime contro Roma: e i suoi <i>Precipizj
della Sede apostolica</i>, la <i>Strage dei Riformati innocenti</i>,
il <i>Sindacato di Alessandro VII col suo viaggio
all’altro mondo, Roma piangente</i>, la <i>Vita di donna
Olimpia Maldachini</i>, il <i>Nepotismo</i>, il <i>P...nesimo romano</i>,
l’<i>Ambasciata di Romolo ai Romani</i> furono divulgati
e tradotti per sentimento malevolo; solo un
liberalismo limaccioso testè, insultando al buon senso
e fidando nei troppi lettori che non l’hanno, osò lodare
e riprodurre le costui opere sol perchè codardamente
sputacchia papi e preti in seconde edizioni di libri,
dove gli avea codardamente leccati<a class="tag" id="tag170" href="#note170">[170]</a>.
</p>

<p>
<span class="pagenum" id="Page_341">[341]</span>
</p>

<p>
Giuseppe Francesco Borri milanese (1625-95) entrò nella Corte
del papa come chimico e medico, e rotto alle peggiori
sregolatezze, fuggì castigo col fingersi corretto, e cominciò
a dirsi ispirato dal Cielo a riformare il mondo,
rimettere la purezza nella fede e ne’ costumi, ridur
tutti in un solo ovile, e chi ricusasse, sterminare per
mezzo degli eserciti pontifizj, di cui egli sarebbe capitano
con una spada datagli da san Michele. Impastò
allora una strana religione, secondo la quale Maria
Vergine era di natura divina, presente essa pure nel
santissimo sacramento, figlia del Padre, eguale in tutto
al Figlio, e incarnazione dello Spirito Santo; e questo
e il Figlio sono inferiori al Padre. Con Lucifero caddero
molti angeli, i quali volteggiano per le regioni dell’aria:
e per loro mezzo Iddio creò la materia e gli
animali bruti; mentre gli uomini hanno anima divina
e ispirata. La creazione non fu atto di libera volontà;
ma Dio vi si trovò costretto. I figli concetti nel peccato,
ne serbano la sozzura.
</p>

<p>
Attuando la sua Chiesa, dai discepoli, che chiamava
Ragionevoli o Evangelici, esigeva voti d’unione fraterna,
di segreto inviolabile, d’obbedienza a Cristo,
agli angeli, di fervente apostolato, e di povertà; per la
quale consegnavano ad esso ogni aver loro, ed egli
coll’imposizione delle mani impartiva ad essi la divina
missione. Copriva gl’insegnamenti di arcano e di formole
iniziatrici: ma venuto papa Alessandro VII, il
Borri dovette ritirarsi a Milano, continuando a far proseliti.
Come l’Inquisizione sì a lungo il lasciò predicare?
peggio gli avvenne quando si scoperse che divisava ribellare
Milano e Italia dagli Spagnuoli, e di là estender
<span class="pagenum" id="Page_342">[342]</span>
le conquiste. In contumacia condannato al fuoco e alla
confisca, egli era fuggito a Strasburgo, donde ad
Amsterdam, ben accolto come vittima dell’Inquisizione;
ma in breve caduto di credito, cercò denari cogli strologamenti
e coll’alchimia.
</p>

<p>
Le costui dottrine son deposte nella <i>Chiave del gabinetto
del cavalier Giuseppe Francesco Borri, col
favor della quale si vedono varie lettere scientifiche
chimiche e curiosissime, con varie istruzioni politiche,
ed altre cose degne di curiosità, e molti segreti bellissimi</i>
(Colonia 1681). Fingonsi scritte a principi, e
trattano dei segreti della grand’arte; per la quale
ottenne molte somme dalla regina Cristina di Svezia
per fabbricare oro, molte da Federico III di Danimarca,
pel quale dettò anche istruzioni politiche. Ma alla morte
di questo, si sottrasse colla fuga all’odio del successore,
e avviossi per la Moravia in Turchia: arrestato qual
complice delle trame allora ordite in Ungheria, l’imperatore
lo fece consegnare al nunzio pontifizio, che lo
spedì a Roma. Ivi dal Sant’Uffizio fu obbligato a pubblica
e solenne ritrattazione de’ suoi errori e far penitenza
nelle carceri: l’ambasciadore di Francia ch’egli
aveva risanato, ottenne fosse trasferito in castel Sant’Angelo,
ove ebbe anche laboratorio e larghezza fin di
uscire, e vi morì di settantanove anni. I suoi seguaci
in Milano «dopo lunghi esami, convinti di complicità
nelle sue eresie, furono pubblicamente abjurati, e rimessi
a tempi determinati e ad arbitrio nelle carceri
dell’Inquisizione, con altre penitenze ancora, e con obbligazione
di portare per contrassegno de’ loro falli
una mantelletta gialla sopra le spalle». Così il Brusoni<a class="tag" id="tag171" href="#note171">[171]</a>,
il quale largamente ragguaglia delle dottrine
del Borri «perchè veramente di nessun altro eresiarca
<span class="pagenum" id="Page_343">[343]</span>
si leggono tante e così stravaganti follie nella materia
della fede».
</p>

<p>
Pochissimi altri uscirono di patria per professare
dottrine avverse alla Chiesa; e dentro non restavano
altri eretici che nelle valli valdesi. Nel 1614 fu scoperta
nel Napoletano una setta di mistici sotto suor Giulia di
Marco di Sepino terziaria di san Francesco, e il padre
Agnello Arciero crocifero, e il dottore Giuseppe De Vicarj,
che sotto aspetto di gran devozione si abbandonavano
a laidezze: scoperta dai padri Teatini, mentre
moltissimi li tenevano in conto di santi, il vescovo di
Calvi qual legato dell’Inquisizione di Roma cominciò
processo, gran rumore levandone i partitanti numerosi
e i Gesuiti che credeano alla coloro virtù; sicchè la
causa s’impegnò fra due Ordini potenti, e in conseguenza
clamorosissima. Pure quei tre furono come eretici
condannati a carcere perpetuo.
</p>

<p>
Ma già s’insinuavano nelle menti lo scetticismo e l’incredulità;
e se l’errore diffuso dai Riformatori era stato
vinto, i giovani attingevano da Hobbes o da Bayle il
dubbio e l’indifferenza. Il Magalotti credette doversi
opporre a questi nuovi scredenti, e ad un conte, ateo
per moda, scriveva: — Voi vi trovate in capitale,
nascita, gioventù, robustezza, valore e condotta; vi vedete
amato dal vostro padrone, stimato dai vostri generali,
e corteggiato dalle dame... Aggiungete tavole,
giuoco, conversazioni, delizie, piaceri e fortuna. Questa
fa che, se uscite in campagna, tutte le cose vi vanno
sempre bene, facendo voi sempre il vostro dovere; se
vi battete in duello, ne uscite sempre con vantaggio; se
vi è da fare un’azione di brio, siete sempre il primo
chiamato; andate, battete l’inimico, tornate, provvedete
di sciarpe tutte le pettiniere delle dame. Entrate a tavola
in gran compagnia; ecco il discorso della religione
in campagna; sentite un brutale discorrerne con poco
<span class="pagenum" id="Page_344">[344]</span>
rispetto; un altro, che ci fa del libertino, portar con
derisione un luogo oscuro della Scrittura; accudir
quello che ci fa il filosofo, e farne spiccar l’implicanza
colla corrotta ragion naturale. Voi ridete e applaudite,
e piacendovi tutto quello che tornerebbe comodo all’esigenza
del vostro cuore, la compiacenza poco a poco,
senza avvedervene, vi tien luogo di persuasione. Intanto
mangiate e bevete allegramente; uscite da tavola bollente
di vino, di concupiscenza, di vanità; tornate a
casa due ore dopo mezzanotte; per poco alzate la canna,
e la battete sul capo al paggio che non vi corre subito
avanti a pigliare il lume, al valletto di camera che vi si
fa incontro balordo dal sonno; talvolta per energia bestemmiate;
entrate in letto; per conciliarvi il sonno
leggete un capitolo del <i>Trattato teologico-politico o
del Leviathan</i>, dite subito che hanno ragione, e prima
di addormentarvi, cominciate a sognare che Alessandro
e Cesare, per dire assai, dovevano essere presso a poco
come voi, ma non più, certo. Dormite sino a mezzogiorno;
andate in chiesa per vedere il bel mondo;
affettate soprattutto l’irriverenza, perchè questa vi pare
che rialzi il concetto del vostro spirito, della vostra galanteria,
della vostra bravura; e in questo caso solamente,
sto per dire, vi rallegrate che vi sia religione
al mondo per far gala di non farne caso. Questi sono i
fondamenti del vostro ateismo».
</p>

<p>
Alcuni delitti ottennero storica celebrità. Un tesoriere
di Pio V si travagliò sì bene, che lasciò ottantamila
scudi di rendita al figlio Francesco Cenci, il quale ne
usò per voltolarsi nelle peggiori sozzure. Da una condanna
per vizio nefando si salvò coll’ammenda di ducento
scudi, da altri con cinquecentomila. Odiava
moglie e figli, che a vicenda odiavano lui, e cercavano
che il papa lo facesse morire, rivelandogliene le infamie:
uccisigli due figliuoli, neppure un bajocco volle
<span class="pagenum" id="Page_345">[345]</span>
dar pel funerale, dicendo aspetterebbe a far galloria
quando fossero morti tutti. Attentò all’onore di Beatrice,
sua bellissima figlia, che maltrattata in guise
oscene e feroci, ricorse al papa e non n’ebbe ascolto,
mentre il padre sopra di essa crebbe di sevizie e d’oscenità:
dalle quali o per salvarsi o per vendicarsi, ella
tramò coi fratelli e colla madre di farlo assassinare (1605).
Un amante di lei lo promise, poi nicchiò, per quanto
ella instasse; ma due vassalli vi s’indussero per denaro,
poi fuggirono nel Napoletano. Arrestati, e chiaritasi la
colpa, i Cenci alla tortura confessarono, e Beatrice
anch’essa, senza voler denunziare il misfatto paterno
contro di lei. Valenti avvocati tolsero a difenderla, e
principalmente l’illustre Farinaccio, non negando l’uccisione:
e papa Clemente VIII, che da prima stupiva
si trovasse chi difendeva parricidi, dappoi vi prese interesse.
Ma già d’assassinj eransi quell’anno contaminati
un Troilo-Savelli che fu mandato al patibolo, e i fratelli
Massimi uccidendo la matrigna e fuggendo: poi
uno di questi, sperimentato un veleno sopra il cocchiere,
lo propinò al primogenito per restare egli stesso
capocasa. Intanto poi che agitavasi il processo de’ Cenci,
Paolo Santacroce assassinò la propria madre per averne
l’eredità. Indignato e sbigottito da tante colpe, il papa
lasciò che la giustizia avesse corso; e Beatrice, sua
madre e il fratello Giacomo furono giustiziati; il minor
fratello Bernardino, conscio e non complice, obbligato
ad assistere sul palco al loro supplizio. Guido Reni aveva
copiato e tramandò ai posteri l’effigie di Beatrice,
compianta universalmente quasi fosse perita per non
voler palesare la peggior infamia di quel che avea cessato
d’esserle padre; il confessore di lei, mostrandone
la testa al pubblico, disse: — Ecco una vittima della
propria bellezza»; e fiori ed esequie pomposissime
prepararono agli scrittori un tema d’immensa compassione,
<span class="pagenum" id="Page_346">[346]</span>
e talvolta di forsennata bestemmia contro il pontefice,
quasi avesse prestabilito una tal fine per impinguare
di quelle ricchezze i suoi Borghesi.
</p>

<p>
E molte avventure e assai processi nacquero da gelosia.
Perocchè, come ai tempi d’Atene quando la vita
pubblica deperiva, la domestica non esisteva ancora,
così nel secolo precedente vedemmo le donne per genio
d’intrigo più che per furor di passione cercare di rendersi
centro del movimento sociale; e poichè parea gli
Dei pagani fosser tornati a esultare fra gli uomini, facevansi
perdonare il libertinaggio coll’eleganza, e col
mescere al filtro della seduzione il miele dell’arte. Ma
adesso furono rinserrate nelle case e nelle cerimonie:
e poichè la vita domestica era disabbellita dalla prepotenza
d’un capocasa, tiranno dei diseredati fratelli, e
un austero ascetismo brigavasi di pratiche esterne più
che dell’interiore perfezionamento, guardavansi quali
schiave, pronte a ribellarsi, come fecero quando irruppe
il deplorabile cicisbeismo.
</p>

<p>
Jacopo de’ Salviati, di ricchissima casa fiorentina
imparentata coi Medici, marito di Veronica Cibo dei
principi di Massa, vagheggiava Caterina Canacci cittadina.
La moglie gelosa guadagna un costei figliastro,
che staccato il capo alla matrigna, il porta alla principessa;
ed ella il presenta al marito. Il governo perseguitò
gli assassini, ma non la più rea.
</p>

<p>
Isabella, figlia di Cosmo de’ Medici e sospettata d’infande
dimestichezze con questo, fu sposata da Paolo
Giordano Orsini duca di Bracciano; e continuò in
amoreggiamenti, mentr’esso a Roma faceva altrettanto.
Troilo fratello di lui, invaghitosi della cognata, uccise
di propria mano un paggio cui ella davasi in piacere.
Paolo tornato, chiamò l’infida moglie, e tra gli abbracci
conjugali le strinse al collo un laccio.
</p>

<p>
Questo Paolo amoreggiava Vittoria Acoramboni,
<span class="pagenum" id="Page_347">[347]</span>
moglie di Francesco Peretti nipote di papa Sisto: ma
mentre due fratelli di essa il favorivano, due sostenevano
l’altro amante cardinale Farnese sessagenario.
L’Orsini si liberò del geloso marito uccidendolo in Roma
stessa, e subito volea sposar la donna se il cardinale
de’ Medici non avesse trovato quelle nozze troppo disuguali
per un suo cognato, e papa Gregorio gliel’impedì
sotto pena di ribellione. Morto questo, e succeduto
Sisto, l’Orsini sposò la Vittoria, e temendo non il papa
lo punisse del nipote ucciso, ricoverò sul Veneto; e a
Salò morì ben presto improvvisamente, chiamata erede
la Vittoria, a danno di Virginio partoritole dalla Isabella.
I Medici si accinsero a cassare il testamento: ma Lodovico
Orsini, che serviva agli stipendj di Venezia, trovò
molto più spiccio coll’assalire la casa in Padova dove
la Vittoria stava, e scannarla con un cognato. Subito
la città dà all’arme; i Dieci ne vogliono giustizia; e
l’Orsini, che erasi cogli sgherri fortificato in casa, viene
a forza preso e strozzato.
</p>

<p>
E strozzature e avvelenamenti ricorsero spesso nel
nostro racconto, e famosi furono i tossici che allora si
stillavano, come l’acqua tofána che faceva effetto un
anno dopo bevuta; e così l’anello di morte, che a chi
lo portasse diveniva letale; e la chiave che il principe
Savelli dava ad alcun famigliare per aprir un mobile,
dov’era una punta impercettibile, da cui restava appena
scalfita la mano, ma ventiquattr’ore dopo seguiva la
morte. Casa Medici passava per tremenda mescitrice di
letali bevande; e mentre Ferdinando Tacca, figlio dello
scultore, avea portato in Ispagna un suo cavallo di
bronzo, fu adoperato da don Luigi de Haro o dal conte
duca per fabbricar veleni, a richiesta di re Filippo.
L’ambasciadore fiorentino a quella Corte, nel riferirne
al granduca, aggiunge che il Tacca ne stillò di due
sorta, una dal tabacco, l’altra dall’arsenico, e che crede
<span class="pagenum" id="Page_348">[348]</span>
dovessero servire contro il duca di Medina Sidonia,
sospetto di voler farsi re di Andalusia, e contro altri
grandi, temuti dal conte duca<a class="tag" id="tag172" href="#note172">[172]</a>.
</p>

<p>
Insomma nell’altro secolo erasi patito di gravissime
sventure esterne, in questo piuttosto d’interna decadenza;
colà eranvi bottoni di fuoco e amputazione, qui
visceri guasti, e corrotto il principio della vita; e n’era
sintomo l’invasione dell’ozio, delle sottilità, dell’enfasi,
rivelata nel barocco, ne’ guardinfanti, nelle parrucche.
Ampollosa ostentazione di sentimenti non provati, ipocrisia
di atti, passioni e nimistà nè sfogate nè dome,
limano una gente divenuta decrepita fra patimenti senza
lotta, fra miserie deprimenti, e che straziando ciascuno
in grembo alla propria famiglia, non ispiravano veruna
magnanima risoluzione, ma impotente dispetto o accasciata
rassegnazione.
</p>

<p>
Ai costumi antichi signorilmente domestici subentrava
un fasto isolante; a quella franchezza alquanto
selvaggia, che seconda gl’istinti e abbandonasi all’immaginativa,
alla coscienza, ed è forse necessaria a tutelare
la libertà, succedeva un orgoglio senza fermezza,
un’ambizione senza pubblica virtù; universale adulazione,
inerzia senza riposo, apparato e cerimoniale
negli atti come nello scrivere, nel fabbricare come nel
dipingere, avventure senza gloria, religione abbujata e
<span class="pagenum" id="Page_349">[349]</span>
intollerante, amministrazione ignara, pazienza trascurante,
studj senza progresso, miserie senza compianto
sono lo spettacolo d’allora. Rimossi dagli elevati interessi
sociali e dalle idee che ingrandivano nella restante
Europa, i nostri non cooperarono al prosperamento
dell’universale civiltà, côlti da letargo in mezzo ai segnalati
movimenti. Più non s’acquistava nome che
rinnegando l’indole italiana per farsi di modi e di pensare
stranieri. L’uomo interno sparisce, o si nasconde
sotto le esteriorità; a queste ogni cosa si riferisce, più
curando la devozione che la fede, più la creanza che
l’onestà, più i convenevoli sociali che non la moralità,
più lo scopo pratico e temporale della convivenza, che
non l’ideale ed eterno. Lo spirito in conseguenza si
esinanisce; stillansi regole e argomentazioni non sull’essere
un’azione onesta o no, ma se o no permessa;
non sul diritto, ma sul titolo di esercitarlo; come
l’acqua ne’ giardini, così la vita e l’arte doveano serpeggiare
per canali artefatti; combattere, pregare, vestire,
amare, sposarsi, predicare, poetare, tutto doveva
essere conforme alle regole; insomma in ogni cosa il
sentimento e l’idea subordinati agli artifizj della forma.
Allora concesso ad una classe di poter accumulare senza
misura e senza frutto: allora ai governatori un potere
indisciplinato e, più che tirannico, irragionevole e schifoso,
perchè toglieva ogni limite all’esazione, ogni sicurezza
ai possessori: allora l’autorità, non limitandosi
alla giustizia civile e criminale, s’impacciava direttamente
dell’arti e del commercio, sicchè questa impastojava,
e a se medesima diminuiva il rispetto: allora
sicurezza nella forza, pericolo nell’innocenza; il vulgo
arrozzito ed abituato a prostrarsi silenzioso e stupido
sotto l’estremità de’ suoi mali; i signori, involti entro
una rete di convenienze, più micidiali che non l’Inquisizione
e la Polizia; estesi gli oscuri vizj dell’ignavia e
<span class="pagenum" id="Page_350">[350]</span>
della debolezza; mali soltanto in parte medicati da una
pietà piuttosto diffusa che profonda, dal rispetto a se
stessi e alla famiglia, da qualche resto di consuetudini
patriarcali, che davano ancora ai casati e alla città
un’importanza, la quale poi andò smarrita nei dissocianti
sistemi dell’universale accentramento.
</p>

<div class="chapter">
<h2 id="cap156">CAPITOLO CLVI.
<span class="smaller">Belle arti.</span></h2>
</div>

<p>
Se, non ostante ciò, il nome d’Italia e il carattere si
conservarono, n’han merito le tradizioni, gli ordini
municipali, la Chiesa, le arti, la lingua e la letteratura;
nei quali elementi dee cercarla chi voglia studiar lei,
non i suoi padroni. Ma come la patria non avea libertà
da difendere e acquistare, così l’arte non avea pensiero
proprio da esprimere, e cadeva a contraffare materialmente
la natura o servilmente i predecessori, sostituendo
l’intelligenza all’ispirazione. La stessa gloria de’ maestri
del gran secolo tornava pregiudicevole ai nuovi, giacchè
ammirando la grazia di Raffaello, il colorire del Tiziano,
lo spiritoso movere del Tintoretto, lo sfarzo di Paolo,
la prospettiva del Correggio, pensavano meno ad imitare
il vero secondo quelli che a copiarli, alcuni con
esatta imitazione, altri con un’imitazione erudita che
esprime intelligenza e scelta, sprovvista però del genio
e della grazia. Chiamati a proseguire e compiere i lavori
di quei grandi, ne riproduceano le figure con capricciosa
speditezza, col caricarne i difetti ed esagerarne
le bellezze. Pertanto i Michelangioleschi faceano Veneri
che pareano Ercoli; i Rafaelleschi pervertivano la grazia
<span class="pagenum" id="Page_351">[351]</span>
in ismorfia; Veneti e Lombardi voleano sempre scorti
e vivacità, convenissero o no al soggetto. Abbagliati
dalle pericolose meraviglie di Michelangelo, volevano
<i>ingrandire</i> lo stile, secco e povero giudicando ogni
altro: invece di studiare per quali mezzi egli raggiungesse
gli stupendi effetti e quel rilievo delle figure, credettero
tutto il suo merito consistesse nell’anatomia, e
di questa fecero sfoggio, neppur deducendola dal vero,
ma raffazzonandola secondo certe convenzioni, che chiamavano
bello ideale. Ragionevolezza nell’insieme, correzione
nelle particolarità, finito nell’esecuzione più
non si cercava, lavorando di maniera, cioè alla spiccia
applicando formole identiche a qualsifosse soggetto e
situazione, a scapito dell’individualità: se aspirassero al
nuovo, traboccavano nelle bizzarrie. Lasciato il vero pel
convenzionale, reputando trivialità un gesto naturale,
una piega semplice, tutto fu positure manierate, panni
svolazzanti anche in sale chiuse, gesti violenti anche
negli affetti pacati, coscie e braccia torose benchè a
storia e a dignità repugnassero. E chi più presto,
meglio; tirando via a schizzi senza modelli, nè bozzetti
o cartone, alcuni si vantarono di coprire dieci braccia
di muro in un giorno: volle superarli il Cambiaso col
dipingere a due mani.
</p>

<p>
La scultura, che fra gli antichi avea dato norma alla
pittura, nei moderni la ricevette, traviò con questa,
massime da che le si pose a coadjutrice per le decorazioni,
mirando all’effetto per via di spicciative convenzioni,
cercando il pittoresco nel panneggiamento,
nelle movenze, negli accessorj, con atteggiamenti forzati,
contorsioni, musculatura, enormi drappi; la difficoltà
credendo merito primo, sommo dell’arte la meccanica,
più ammirabile il trapano che lo scalpello.
Quando mai il marmo fu condotto meglio che dall’Algardi,
dal Bernini, dal Le Gros? ma alla finitezza si
<span class="pagenum" id="Page_352">[352]</span>
sagrificò il bello severo e corretto; e invece dell’affetto
che spira dagl’ineruditi tentativi dei trecentisti, s’ebbero
esagerazioni in cui l’uomo più non ravvisa se
stesso.
</p>

<p>
«Le circostanze che mettono a prova l’ingegno ed
il merito degli artisti, erano grandemente diminuite in
tutta l’Italia», dice lo storico accademico della scultura:
eppure in realtà mai non si fabbricò e lavorò tanto; o
per fasto de’ signori, o per pomposa devozione de’
Gesuiti, o pel proposito di cogliere questa gloria quando
ogni altra era interdetta; nè v’ha città, ove non fastidiscano
chiese, palazzi, cortili, fontane con forme barocche
e concetti sottoposti sempre alla decorazione.
Roma proseguì le opere del secolo precedente, restaurò
le antiche, ne intraprese di nuove; Sant’Agnese, San
Carlo, Sant’Andrea, Santa Maria in Compitelli, la Vittoria,
le cappelle di Santa Maria Maggiore, il palazzo
di Laterano, San Giovanni de’ Fiorentini, ponte Sant’Angelo,
la fontana di piazza Navona, le ville Borghesi,
Ludovisi, Pamfili, i palazzi del Quirinale e di Monte
Citorio ed altri assai, furono eretti ed ornati in quel
tempo. Come il gotico era cresciuto nelle fabbriche de’
Francescani, così il barocco sfoggiò a servigio de’ Gesuiti,
e stupendo monumento ne sono colà il Sant’Ignazio
e il Gesù. Tale ricchezza trascende nelle chiese di Sicilia,
ajutata dalle tante pietre fine dell’isola (Cap. <span class="smcap lowercase">CLXII</span>).
</p>

<p>
Indicammo i grandiosi lavori che Domenico Fontana (1543-1607)
da Melide presso Lugano terminò a Roma ne’ soli cinque
anni di papa Sisto<a class="tag" id="tag173" href="#note173">[173]</a>; morto il quale, Clemente VIII,
insusurrato da’ malevoli, lo cassò da architetto pontifizio,
e volle conto delle somme impiegate; ma il vicerè
<span class="pagenum" id="Page_353">[353]</span>
conte Miranda chiamollo a Napoli, ove raddrizzò
vie, palazzi, la piazza del Castelnuovo; fece nell’arcivescovado
le tombe di Carlo I, Carlo Martello e Clemenza,
il palazzo reale, molti altari, principalmente quello della
cattedrale d’Amalfi, e il bellissimo <i>sottocorpo</i> di San
Matteo a Salerno; non di rado sagrificando alla novità
la correzione. Suo fratello Giovanni fece ripari al Po,
servì di acqua molte ville e città, ne condusse da Bracciano
al Fontanone di Roma, e di là, traverso a ponte
Sisto, all’altra cascata rimpetto a via Giulia.
</p>

<p>
Di Gian Lorenzo Bernini napoletano (1598-1680) furono applauditissimi
i primi busti, per facilità e gusto stupendo, e
l’Apollo e Dafni, sfoggio di difficoltà esente da convenzionale<a class="tag" id="tag174" href="#note174">[174]</a>.
La sua santa Bibiana, colla santa Cecilia
del Maderno, la Susanna del Fiammingo, e il san Bruno
di Houtton sono le migliori sculture di quel secolo.
Imbaldanzito, credette poter aprirsi una via che non
fosse nè l’antica nè la Michelangiolesca; ma sebbene
intendesse la bellezza classica fin ad accorgersi che
Pasquino apparteneva ai migliori tempi dell’arte; e sebbene
insuperabile nel maneggiare lo scalpello, declinò
sempre più al manierato, non nobilitò l’espressione,
atteggiò smorfiosamente, mirò più al pittoresco e al
lezioso: e il suo movimento non essendo d’ispirazione,
sibbene riflesso, faceva epigrammi in marmo; scolpiva
al modo onde si dipinge, in onta delle leggi dello
stile plastico; alle teste imprimeva il carattere dei dipinti
contemporanei, e quando vecchissimo rivide i
suoi imparaticci, esclamò: — Ben poco progredii nell’arte,
se giovinetto trattavo i marmi a questo modo».
La sua santa Teresa nella chiesa eretta a Roma dal
Maderno per la vittoria di Lépanto, esprime un deliquio
<span class="pagenum" id="Page_354">[354]</span>
isterico, reso più indecente dall’età adulta dell’angelo.
Nel mausoleo di Urbano VIII, tutto a gravissimi drappi,
a una polposa Giustizia sgarbatamente preme il turgido
seno un lattante; la Morte scrive frattanto sul suo libro
il nome del pontefice. In quello d’Alessandro VII ricorre
la Carità colla poppa compressa, e il globo terracqueo
schiacciato da una Verità, indecentemente
ignuda; un enorme tappeto casca sopra la sottostante
porta, cui la Morte solleva spargendo la clessidra ad
annunziare che l’età è compita. Con tali concetti senza
nè studio nè purezza nè convenienza, destava meraviglia,
e diventava in lui bisogno il destarla; Urbano VIII,
prima d’esser papa, gli teneva lo specchio mentre effigiava
se stesso nel David; e alla sua esaltazione gli
disse: — Voi vi felicitate di veder papa Matteo Barberini;
ma più fortunato si crede egli, che il Bernini viva
sotto il suo regno».
</p>

<p>
In architettura con ricca e docile immaginativa e
ripieghi inesauribili meritò luogo fra i sommi, sebbene
più della vera grandezza affettasse la pompa. Avendo
un bel corpo d’acqua in piazza di Spagna, ma senza
poterle dar getto, finse la <i>barcaccia</i>, che affondandosi
preme sull’acqua, e la fa uscire dagli spilli laterali. Al
contrario in piazza Barberini avendone un solo filo ma
di getto altissimo, finse un tritone che il soffia dalla
conchiglia, più bello perchè senza pretensione d’eleganza.
Nella fontana di piazza Navona, benchè senza
unità di concetto, è grandioso quell’obelisco, circondato
da statue di fiumi; Innocenzo X stette due ore ad
ammirarla ancora in lavoro, indi partiva esortando a
presto finire e condurvi le acque; quand’ecco d’ogni
parte zampillarne abbondantissime, onde il papa
esclamò: — Questa sorpresa mi prolunga dieci anni di
vita». L’esterno del Noviziato de’ Gesuiti a monte
Cavallo è il colmo dello stile pittoresco, su piccolissimo
<span class="pagenum" id="Page_355">[355]</span>
spazio, e con cupola ovale di ricchezza estrema.
</p>

<p>
Anche questo secolo faticò attorno al San Pietro in
Vaticano, che, cambiati pontefici, artisti, gusto, mancò
di quell’unità che forma il vanto delle opere come della
vita, e fu non più l’espressione di Dio e dell’universo
da lui riempiuto, ma della grandezza dei pontefici. Il
Barozzi da Vignola, succeduto a Michelangelo, rispettò
i disegni di questo, benchè capace di migliorarli;
Giacomo Della Porta finì di coprirlo; la tazza della
cupola fu da Sisto fatta chiudere in due anni, e
sotto Clemente VIII dal Fontana fu collocata la lanterna.
</p>

<p>
Restava la navata: e Paolo V non volendo si profanasse
un pezzo di terreno consacrato dalla tradizione, o
parendogli non bastare la chiesa alle maggiori solennità,
o perchè nessun tempio cristiano pareggiasse in
grandezza quel che era primo in dignità, preferì il disegno
di Carlo Maderno (1556-1629) stuccatore di Bissone, che,
abbandonando il proposito di Michelangelo di far campeggiare
la cupola, aggiunse tre arcate, mutandola così
a croce da greca in latina, onde, perduta l’armonia
delle parti, sembrò più piccolo del vero quell’immenso
monumento; alla fronte allargata mancò la severa bellezza
del restante edifizio, tacendo anche la scorrezione
delle forme e dei particolari: benchè meglio s’acconciasse
ai riti, massime colla loggia da cui il papa benedice
<i>urbi et orbi</i>.
</p>

<p>
Più d’ogni altro in San Pietro lavorò il Bernini: pose
le statue ai piedritti della cupola, ed eseguì l’altar maggiore
alto metri ventinove, cioè quanto il palazzo Farnese,
con colonne di undici metri torse, quali già vedeansi
nell’altare antico, e una farragine di frangie,
festoni, volute. Lo compie la cattedra di san Pietro,
mole resa ancor più pesante da farraginosi cartocci,
eppure sostenuta con un dito dai quattro giganteschi
<span class="pagenum" id="Page_356">[356]</span>
dottori, atteggiati teatralmente: pensiero epigrammatico<a class="tag" id="tag175" href="#note175">[175]</a>.
</p>

<p>
Il colonnato della piazza è l’edifizio più magnifico
che al mondo s’ergesse per sola bellezza: e il Bernini
seppe porlo in armonia coll’immensa mole e col frontispizio
bizzarro, disponendo in quadruplice semicircolo
ventiquattro pilastri quadrati e cenquaranta colonne per
parte, alte tredici metri, sormontate d’un balaustro con
censessantadue statue; tutto sì preciso, che chi pongasi
ad un fuoco dell’ellissi non vede che una fila sola. Dovendo
far la scala, che dal vestibolo mena alla sala
regia, senza toccar le pareti, il Bernini trasse dalla
difficoltà un motivo bellissimo d’effetto prospettico: nel
che lodan pure il Costantino a cavallo in basso rilievo.
</p>

<p>
<span class="pagenum" id="Page_357">[357]</span>
</p>

<p>
Colto, di bei modi, e toccando a lui dare le commissioni,
il Bernini diffondeva il mal gusto<a class="tag" id="tag176" href="#note176">[176]</a>. Non
essendosi mai trovato un disegno dicevole per finire il
palazzo del Louvre, Luigi XIV mandò invitare il Bernini,
come l’architetto più famoso. Di sessantotto anni
egli si mosse, da feste e trionfi accompagnato; Ferdinando
Medici gli preparò un’entrata solenne in Firenze,
alloggio in palazzo, la propria lettiga sino ai confini
d’Italia; non men cortese gli fu il duca di Savoja; in
Francia le autorità rendevangli onori uffiziali, e uffiziosi
<span class="pagenum" id="Page_358">[358]</span>
i ministri e cortigiani perchè volealo il re. Bernini
usava coi principi il genere di adulazione che maggiormente
lusinga, quel che s’ammanta di franchezza. Ricevè
la regina Maria Cristina in casacca da scarpellino,
ed essa toccandola gli diceva, — È più onorevole che
la porpora». Avendo essa lodato una sua statua della
Verità, egli esclamò: — Siete la prima testa coronata,
cui la verità piaccia»; e Cristina: — Ma non tutte le
verità sono di marmo». Ritraendo Luigi XIV, proruppe: — Oh
miracolo, miracolo! un re sì attivo e
francese è stato fermo un’ora!» Un’altra volta andò
ad alzargli i capelli sulla fronte, dicendo: — Vostra
maestà può mostrar la fronte a tutto il mondo», e
subito i cortigiani acconciarono il ciuffo <i>alla bernina</i>.
Chiesto dalle dame se fosser più belle le italiane o le
francesi, — Belle tutte (egli riprese); ma le italiane sotto
la pelle han sangue, le francesi latte».
</p>

<p>
Il suo disegno pel Louvre, malgrado molti difetti, fu
aggradito; si collocò la prima pietra con una gran medaglia
d’oro che ne porta la facciata: ma egli non volle
passar l’inverno colà, e subito partito, ogni cosa fu mutata
o pel troppo spendio, o per emulazione nazionale;
certo non fu squisitezza di gusto il preferire il disegno
di Claudio Perrault, traduttore di Vitruvio, il quale
chiama il Bernini mediocre architetto, ma assai buono
scultore<a class="tag" id="tag177" href="#note177">[177]</a>, mentre noi lo crediamo insigne architetto,
pittore e scultore infelice. Riccamente donato, egli
tornò a Roma, per la quale sentivasi nato, e seguitò ad
<span class="pagenum" id="Page_359">[359]</span>
abbellirla fino agli ottantadue anni, dandosi unico riposo
il cambiar lavoro.
</p>

<p>
Francesco Borromini da Bissone (1559-1667), lavorando da marmorajo
in San Pietro, conobbe il Bernini, e postosi ad
emularlo, il punzecchiava. L’avesse fatto per ritornar
lui e tener sè nella via buona! ma quando mai i censori
mordono i difetti veri, e si propongono l’emenda
del censurato? Già farneticavasi per gusto di novità, e
si confondeva il campo delle arti diverse; or egli toccò
gli estremi, rinnegando ogni principio d’ordine, ogni
sistema tradizionale, per unicamente regolarsi al capriccio,
e far l’opposto di quel che una volta parea
buon gusto. Bando alle rette; sol linee ondeggianti e
tortuose in ogni senso, e cartocci e risalti d’angoli.
Egli credeasi genio creatore sol perchè combinava o
trasponeva a stravaganza, d’un accessorio ornamentale
formava un sostegno, dava apparenza leggera a ciò che
dovea piantar sodo, sostituiva il falso alla realtà; l’architettura
riducendo a tarsia, ad arte d’orefice, a decorazione,
che pur considerava come il principale caricando
di cincigli le costruzioni. Un campanile fece a
chiocciola, uno con due lati convessi e due concavi; la
voluta jonica ripiegò in senso inverso; San Carlo alle
quattro fontane piantò s’una figura indefinibile; bistorse
San Giovanni Laterano. A questo Seneca e Marini dell’architettura,
decorazioni e pensioni fioccarono; ma
vedendosi disapprovato dai buoni artisti e dal Bernini,
cadde in umor sì nero che si passò con una spada.
</p>

<p>
Gli sopravvisse il gusto del difficile senza bellezza,
dell’esagerato senza forza, del bizzarro senza novità;
poichè supremo carattere della corruzione è il trovare
insufficienti i mezzi semplici, con cui s’erano sublimati
i maestri. Il barocco, naturalismo difforme e manierismo
di pensiero, seguitava a confondere il campo
della pittura e della scultura a scapito dell’una e dell’altra,
<span class="pagenum" id="Page_360">[360]</span>
riuscenti monotone per istudio di varietà. Non
parvero gli antichi ordini bastare alle nuove fantasie;
le colonne s’attorcigliarono, s’avvolsero di viticci di
bronzo; in un luogo sembrano spezzate in due, in un
altro cascano ma un angelo le sostiene; vi si impostano
architravi accartocciati, frontoni rotti e convulsi. Alle
chiese nostre ampie ed elevate, volendosi adattare le
classiche fronti degli antichi tempj stretti e bassi, convenne
porre un ordine sull’altro. Eppure i barocchi
han cortili, scale, saloni felici; solida costruzione, talvolta
grandiosi insieme, più che nell’armonia di questo
delirando nelle particolarità ammanierate, serpentine,
repugnanti ai ragionevoli contrasti<a class="tag" id="tag178" href="#note178">[178]</a>.
</p>

<p>
Volendosi cacciare statue dappertutto, avvilupparle
in nuvole, assiderle sui cornicioni, ergerle sui balaustri,
come le censessantadue del colonnato di San Pietro,
rannicchiarle ne’ pendenti degli archi come alle Procuratìe
di Venezia, non poteasi accurarne l’espressione, e
bisognava adagiarsi a facili trovati. Oltre i giganti s’introdussero
nani e caricature; angioletti senza affetto
sono disposti sui balaustri e sugli altari; o a sostenere
un piano su cui sta la Madonna, come nel Rosario
de’ Frari; o a portare smorfiosamente simboli, medaglioni,
panneggiamenti: si moltiplicano figure simboliche,
come sull’altare di sant’Ignazio a Roma l’Eresia
<span class="pagenum" id="Page_361">[361]</span>
calpestata dalla Religione, l’Empietà dalla Fede; e nel
coro di Santa Maddalena de’ Pazzi a Firenze, tutto splendidezze
e allegorie: molta parte vi hanno gli scheletri,
come in S. Paolino a Firenze dove si svolgono dai
drappi funerarj: molta le figure femminee del male.
Anzichè il riposo proprio delle statue, cercavasi l’atto
istantaneo de’ dipinti; se i Michelangioleschi sdrajavano
le statue sui frontoni, or si doveano anche drammatizzare,
significando affetto, dolore, meraviglia, estasi e
spasimi de’ martiri, invece dell’espressione della speranza.
Lo scarpello non potendo raggiungere gli effetti
del colorito, supplivasi con compensi triviali: ora il
santo parla con un angelo, ora uno cerimoniosamente
gli regge un libro o la palma o la mitra e il pastorale,
o gli stromenti di passione, non soltanto accennati,
ma alla grandezza naturale di ruote, graticole, spade,
che non capendo nelle nicchie, ne sportano. Riproduconsi
altri motivi triviali, la predica, il sonno che deve
credersi estasi, e l’estasi congiunta talora al martirio,
come a Genova nel san Sebastiano del Puget, e nel san
Bartolomeo del David, che ha il petto mezzo squojato, e
un angelo sostiene la pelle staccata. Altrove si fanno
statue vestite a colori, come il Maragliano a Genova, e
come i presepj, allora di moda. Quest’orgoglio d’arte
drammatica pompeggiava nei gruppi, che abbondano
ne’ giardini e più ne’ sepolcri.
</p>

<p>
Alla ben distribuita cappella di Sisto V in Santa Maria
Maggiore lavorarono artisti di merito diversissimo e
alcuni buoni: nella Paolina, esuberante come tutte le
commissioni in cui quel pontefice profuse tesori, Ambrogio
Buonvicino milanese volle far inarcare le ciglia con
iscorci e sporti e arditezze di meccanica.
</p>

<p>
Eppure a rimettersi sul buono non avrebbero dovuto
che risparmiarsi la ricerca della difficoltà, ed essendosi
scoperto in Trastevere il corpo di santa Cecilia, Stefano
<span class="pagenum" id="Page_362">[362]</span>
Maderno, comandato di copiarlo tal quale, ne trasse
quell’opera di sì casta delicatezza, che la semplicità
rese originale; e dimostra quanto si possa toccar i cuori
mediante i contorni soltanto, senza tampoco l’ajuto della
fisonomia.
</p>

<p>
Tra la folla discerniamo Alessandro Algardi bolognese (1583-1654),
non servile al Bernini, di cui in Vaticano ammirano
l’Attila di cinque massi uniti, alto trentadue e largo
diciotto palmi; pittura anzichè scultura, con ogni varietà
di rilievo, ravvicinando il vero coll’imitato. Di
Camillo Rusconi milanese lodansi i depositi di Gregorio
XIII e di Alessandro VIII, ma più i due angeli della
cappella di Sant’Ignazio al Gesù. Il Fiammingo (Francesco
di Quesnoy) (1594-1646) pochi pari ebbe nel ritrarre la grazia
infantile e la pastosità delle carni; e nulla è più vago
che quelli ne’ Santi Apostoli di Napoli. La sua Susanna
nella Madonna di Loreto al fôro Trajano ha pieghe
sobrie e dolce espressione; ma nel sant’Andrea pel Vaticano
non isguagliò dalle altre opere di quel tempio,
che alcuno paragonò alla reggia d’Eolo pei tanti svolazzi
in ogni senso. E a chi ci dice sieno necessarj a
quell’ampio vaso, dove la correzione riesce meschinità,
noi mostriamo il mausoleo di papa Rezzonico.
</p>

<p>
Anche la pittura, in mano di artisti facili e materiali,
quali il Nebbia, il Ricci, il Circignani e siffatti, in Roma
perdeva l’intimo vigore, crescendo l’esterno finimento.
Federico Baroccio d’Urbino, manierato ma di buon
sentimento nelle rappresentazioni dilicate e nelle mosse
affettuose, con molle e calda fusione di colorito somigliante
ad Andrea del Sarto, uscì dalle gofferie de’ michelangeleschi.
Sì egli, sì l’imitator suo Francesco
Vanni si fermarono a soggetti sacri, e col Cigoli, il
Pastignani, il Castello ebbero incarico d’un quadro ciascuno
pel Vaticano, con ricche rimunerazioni. La Giuditta
dell’Allori è delle più insigni ed espressive opere
<span class="pagenum" id="Page_363">[363]</span>
di quel secolo. Bartolomeo Schedoni da Modena sapea
meglio che imitare; ma ridotto a miseria dal giuoco
morì giovane.
</p>

<p>
Luigi Caracci bolognese (1554-1619), confrontando i degeneri
imitatori coi sommi maestri, credette arte suprema il
fondere quanto i varj han di meglio, e cominciò quella
scuola eclettica, dove l’artista non superava mai il suo
modello, mentre non potea ben imitarne le qualità, derivanti
da condizioni di tempo e d’animo. Innamorò
dell’arte Agostino ed Annibale suoi cugini, i quali, con
un’accuratezza che ai vecchi pareva stento, trionfarono;
apersero in casa scuola di nudo, prospettiva, anatomia,
con gessi e stampe; Guido, Albani, Domenichino, staccandosi
dal Calvart, che fin allora avea tenuto lo scettro
in Bologna, passarono nella scuola ove i tre Caracci
insegnavano concordi e senza interesse; proponeano
storie e premj, non obbligando a questa più che a quella
maniera. Essi medesimi variavano stile, facendo una
fusione talvolta non isgraziata, ma diretta all’effetto,
non all’espressione, supplendo al genio colle rimembranze.
Luigi in un quadro solo accostava cinque o sei
teste di maestri diversi. Agostino, che scrisse anche le
proprie lezioni<a class="tag" id="tag179" href="#note179">[179]</a>, e incise al modo di Cornelio Cort
<span class="pagenum" id="Page_364">[364]</span>
con miglior giro di tagli e capelli, inferiore a Raimondo
per bellezza di contorni, superiore per stile d’intaglio,
prevale come inventore, benchè mai indipendente: la
sua Comunione di san Girolamo rimane un capolavoro,
come l’<i>Ecce homo</i> di Luigi e il san Rocco di Annibale.
Quest’ultimo nel palazzo Farnese risuscitò il paesaggio,
il colorire dal vero, il disegno franco insieme e studiato,
e il conveniente atteggiare; rileva del Tiziano, e
ben coglie le forme plastiche del terreno e degli alberi,
con una soave tranquillità, un colorire schietto, disponendo
in grandi linee e semplici masse. Ma il miglior
paesista di quella scuola, non eccettuato l’Albani, parmi
Gianfrancesco Grimaldi detto il Bolognese.
</p>

<p>
Domenico Zampieri da Bologna (1581-1641), indeciso fra i modelli,
scarso di fantasia, pur non sapeva sostenersi colla
sola forma senza il pensiero; e avendo il sentimento
del bello ingenuo, mesceasi al popolo per apprendere
«a delineare gli animi, a colorire la vita»; le passioni
che voleva esprimere eccitava in sè ridendo, piangendo,
infuriandosi. Querelandolo i Teatini che da tempo non
continuasse la cupola di Sant’Andrea alla Valle, rispose: — Eh!
la sto dipingendo continuamente dentro di me»,
perocchè volea prima aver in sè perfetta l’idea del dipinto;
postavi poi mano, tanto persisteva da neppur
prendere cibo. Ben adattava le fisionomie ai caratteri,
badava a rialzare le anime, coronava le composizioni
con bellissime glorie: piacevasi di metter a contrasto i
patimenti terreni colle gioje celesti, siccome nella Madonna
del Rosario. Giambattista Agucchi dilettante il
protesse contro i crescenti emuli, e l’introdusse al cardinale
Aldobrandini, che gli fece dipingere il Belvedere.
Pel cardinale Farnese eseguì a Grottaferrata i miracoli
di san Nilo, stupendi di verità. Nella Comunione di san
Girolamo superò il Caracci in varietà di gruppi e finezza
d’espressione, e riuscì uno dei tre migliori quadri
<span class="pagenum" id="Page_365">[365]</span>
di Roma<a class="tag" id="tag180" href="#note180">[180]</a>: ma voglia paragonarsi alla Trasfigurazione
di Rafaello che gli sta di faccia, per vedere quanta
distanza corra fra il genio dello studio e la riflessione
del genio. Nell’ammirata sant’Agnese affrontò il terribile,
del quale poi si compiacquero Guido nella Strage
degl’innocenti, Guercino nel Martirio di san Pietro, ed
altri di quella scuola.
</p>

<p>
Mentre il Poussin ne diffondeva l’ammirazione in
Francia, il Domenichino restava mal conosciuto in
Italia; i Caracci, alla cui scienza faceva contrapposto
l’ingenuità di lui, gli attraversavano le commissioni, e
lo posero in tal diffidenza di se stesso, che più volte fu
per gettare il pennello, più volte non s’affidò che sull’orme
altrui. Soli cinquanta scudi gli si pagò il san
Girolamo<a class="tag" id="tag181" href="#note181">[181]</a>; quando poi fu chiesto a dipingere la
cupola di San Gennaro a Napoli, assicurandogli cinquanta
scudi ogni figura intera, venticinque le mezze,
dodici e mezzo le teste, trovò congiurati contro di sè
gli artisti di colà, e massime Lanfranco e Ribera, che
di veleno il finirono.
</p>

<p>
Anche il suo amico e concittadino Francesco Albani (1578-1660)
gustò il disegnare scelto e sodo; ai soggetti adattava
vaghe scene campestri, corrispondenti ai drammi pastorali
<span class="pagenum" id="Page_366">[366]</span>
d’allora per sentimentalità convenzionale: e in
generale i suoi accessorj valgono meglio che la parte
storica e il colorito; i modelli sceglieva felicemente e
nobilitava; ben intendeva l’allegoria: scrisse anche intorno
all’arte sua. Invidioso de’ contemporanei, vide
declinare la sua fama, e morì dimenticato.
</p>

<p>
Eccellente fra gli eclettici, Guido Reni bolognese (1575-1642) al
limpido colorito e al disegno sovrappose eleganza e
nobiltà e fantasia vivace. Ostinato allo studio, fin da
mediocrissimi accetta pareri; la bellezza e varietà dei
volti studia nella natura non men che nell’antico, nelle
stampe del Dürer non men che in Rafaello e Paolo;
vagheggia il soave, non isdegna le biacche come i
Caracceschi, e non manca di concepimenti originali.
Dicono che Albani, nol potendo deprimere, s’applicasse
a corromperlo col giuoco, sicchè buttatosi a frettolosa
trascuranza, cadde nell’ideale e nel manierato, finchè
povero e screditato morì.
</p>

<p>
Giacomo Cavedone di Sassuolo, esatto nel disegno,
tranquillo nelle pose e nell’espressione, vigoroso nel
tingere, accorato dalla perdita d’un figlio, morì miserabile.
Le ottime disposizioni di Francesco Solimene furono
guaste dai maestri, e chiese e Corti per tutta
Europa empì d’opere facili, e con forme ignobili, colori
esagerati, tocco manierato.
</p>

<p>
Sempre studiar gli antichi! sempre copiare! La natura
sia l’unica maestra; unica arte il copiarla tal qual è.
Così parve a Michelangelo Merighi (1569-1609), che da Caravaggio
venuto a Roma come muratore, si gittò a pitturare, e
indispettito de’ precetti arbitrari e dell’arte goffamente
accurata, conculcò anche le buone tradizioni. Pretendeva
che il quadro fosse copia fedele della natura: ma
tumultuando di passioni che reluttavano a ogni freno,
sceglie nature vulgari, situazioni tragiche, avventure
notturne, ruine, cenci, cadaveri: maledicendo agli azzurri
<span class="pagenum" id="Page_367">[367]</span>
e ai cinabri de’ manieristi, tinge in nero il suo
studio, la luce introducendovi solo da un elevato spiraglio,
sicchè i modelli acquistavano ombre vigorose e
taglienti; e così al rilievo del modello, usanza dei Michelangioleschi,
egli surrogò i contrasti del chiaroscuro,
eccesso ad eccesso, da cui neppure si temperava nei
quadri da chiesa. Rozzo della persona, dei modi, del
vestire, vagabondo, spesso mancante del pane, invido,
accattabrighe; per omicidio dovette da Roma ricoverarsi
a Napoli, di là a Malta; ove insultato un cavaliere,
è messo prigione; salvasi in Sicilia, ma sicarj disposti
il feriscono, sicchè rifugge verso Roma. Sbarcato, è
preso in iscambio e messo in carcere; poi sciolto, trova
già partita la feluca su cui era giunto: onde stizzito va
e va lungo al mare fino a Portercole; ma il sol cocente
gli dà una febbre, di cui muore a quarant’anni. Quella
selvaggia violenza in contrasto colla freddezza eclettica,
gli effetti del suo tocco vigoroso, il lumeggiare che
dava stacco e quasi vita alle figure, fecero perdonare
le scorrezioni, la durezza, la vulgarità; e venne considerato
capo d’una scuola naturalista, in opposizione ai
Caracceschi. Ma alla natura non conviene accostarsi
con orgoglioso disprezzo dell’esperienza, nè interrogarla
senza scelta, senz’occhio esercitato, senza la verga
magica per cui nell’imitazione si conserva la vita.
</p>

<p>
Lionello Spada bolognese, fattorino de’ Caracci, s’innamorò
della pittura, ma Guido e gli altri lo celiavano,
e diceano andasse a scopare; onde fuggì a Roma, ammirò
il Caravaggio da cui contrasse lo spirito litigioso,
il dipinger risoluto e dietro natura, e il colorito esagerato;
decorò il teatro di Parma più bene che fin allora
non si fosse veduto, e meglio lavorò nella Madonna di
Reggio col moderato e melanconico Tiarini.
</p>

<p>
Gianfrancesco Barbieri, detto il Guercino da Cento (1590?-1666),
prese indirizzo da un quadro di Luigi Caracci, del quale
<span class="pagenum" id="Page_368">[368]</span>
varieggiò il fosco colorito studiando a Roma sopra i
migliori, e dal Caravaggio contrasse il gusto pei gagliardi
contrasti di luce ed ombra, e pel caratterizzare
vigorosamente la realtà. L’artifizio del rilievo lo fece
denominare il mago della pittura; accurò il disegno; e
il difetto d’eleganza e nobiltà palliò colla facilità del
fecondissimo pennello; alfine cadde in un sentimentalismo
svigorito. Uomo pacifico e buon cristiano, perdonava
le offese, nel che pure distinguevasi dagli altri
artisti.
</p>

<p>
Perocchè Tiziano lavorava col coltello allato; Giorgione
portava la corazza quando dipingesse in pubblico;
al Baroccio fu guasta la vita col veleno a Roma, procurandogli
cinquantadue anni di continui dolori; il Domenichino
fu più volte insidiato, e alfine morto; anche
Guido da Napoli dovette fuggire per le minaccie di
quegli artisti, che non miglior sorte prepararono al
cavaliere d’Arpino; Gessi allievo di Guido osa andarvi
a dipingere la cupola di San Gennaro con due allievi,
e questi gli sono rapiti sopra una galea, senza che più
se ne sappia; il Tempesta fa ammazzare la moglie, onde
subisce cinque anni di prigione; Giorgio Gozzale bresciano
nel 1605 fu ucciso dal proprio figlio, pittore
anch’esso; Agostino Tassi remando sulle galere imparò
a dipingere marine, Simone Contarini pesarese, di merito
discreto nel colorire e nel disegnare, credevasi
sommo e criticava senza riguardo l’Albani e Guido non
solo, ma e Giulio Romano e Rafaello, sicchè detestato
dovè passar continuo di paese in paese, e si dubitò fosse
avvelenato, come fu certo dalla fante la pittrice Elisabetta
Sirani. Mattia Preti di Taverna (1613-78), detto il Calabrese,
lavorò a Napoli e a Malta con gran prestezza e di primo
getto, senza cura d’abbellire il naturale, imitando il
Guercino e preferendo soggetti tragici. Entrato cavaliere
di Malta, ferisce uno spadaccino protetto dall’imperatore;
<span class="pagenum" id="Page_369">[369]</span>
onde costretto rifuggirsi sulle galee dell’Ordine,
quivi ferisce a morte un cavaliere che avevalo
motteggiato sulla sua poca nobiltà. Fugge, e dopo gran
tempo rimesso in Roma, ove aspirava terminare le
pitture lasciate imperfette dal Domenichino, sfida un
critico e feritolo gravemente, ricovera a Napoli: e
perchè, essendovi la peste, una sentinella gl’impedisce
l’entrata, esso la uccide, disarma un’altra; il vicerè lo
salva dal carcere, a patto che sulle otto porte della città
ne dipinga i patroni. Vecchio, divenne mite, e non lavorava
più che pei poveri.
</p>

<p>
Salvator Rosa d’Arenella (1615-73) da suo padre era distolto
dall’arte, che «l’avrebbe condotto all’ospedale»: e in
fatti, orfano a diciassette anni con numerosa famiglia
e mal avviata, provò tutte le miserie, e dell’alterato
sentimento diè prova in quadri aspri e selvaggi, ove
non mai calma o sereno, ma scogli, tronchi fulminati,
querce nude, aquiloni, torrenti, rovine e streghe,
Democrito fra le rovine, Prometeo alla rupe, lo Spettro
di Samuele, la congiura di Catilina. Sempre immaginoso,
talora in un sol giorno ebbe cominciato e
finito un soggetto. Venuto a Roma, il correre attorno
ad ammirare i prodigi dell’arte lo ridusse all’orlo del
sepolcro; ma come farsi strada tra la folla de’ pittori,
che vantavansi originali mentre imitavano o il Caravaggio
o i Caracci, lavorando a fretta e furia? Una
mascherata in cui, vestito da Orvietano, vendette faceti
rimedj alle morali calamità, gli acquista nome, e, più
ancora l’ardimento con cui sul teatro deride le farse
che in Vaticano facea recitare il Bernini: allora si trovano
valorosi anche i suoi quadri, ed esso li moltiplica,
guadagna discepoli e denari che profonde. Del nuovo
stato viene a far pompa in patria, dove ha a lottare con
Giuseppe Ribera, Correnzio Belisario, Giambattista
Caracciolo, terribile triumvirato, nemici fra loro ma
<span class="pagenum" id="Page_370">[370]</span>
accordatisi nel proscrivere chiunque desse ombra alla
loro mediocrità.
</p>

<p>
Questo Belisario, natìo greco, da Napoli cacciava a
coltellate chi fossevi chiesto di fuori a qualche opera, e
ottenne di dipingere la cappella di san Gennaro. Caracciolo
seguiva i Bolognesi. Ribera (1586-1656), detto lo Spagnoletto
perchè nacque da un soldato spagnuolo a Gallipoli,
pretto naturalista, cercava i luccicamenti fino allo
sgarbo, ed ebbe non poca efficacia sulla scuola napoletana.
Appreso il fasto dal duca d’Ossuna, grandeggiava
alla spagnuola; carrozza, livree; sua moglie aveva un
bracciere che l’accompagnasse uscendo; un alfiere veterano
facea da gentiluomo porgendogli i pennelli, e dopo
tre ore alla mattina, due al dopo pranzo l’avvertiva, — Signor
cavaliere, si è lavorato abbastanza; resti servito
di passeggiare alquanto». La sera ricevea in bellissimo
alloggio; ma a quest’orgoglio accompagnava
una naturale giovialità, amando scherzare, sebbene
facilmente s’offendesse. Bella figliolanza e bellissima la
maggiore Maria Rosa; ma nel subuglio di Masaniello,
don Giovanni d’Austria se ne invaghì, e trassela in palazzo
poi a Palermo; onde l’artista, trafitto negli affetti
e nell’orgoglio, si disperò, e fuggito con un solo servo,
più non se ne seppe; la fanciulla morì poco poi di
crepacuore.
</p>

<p>
Anche Salvator Rosa credette all’eroismo di Masaniello,
onde dovette spatriare. Orgoglioso, non cerca
denaro ma fama, «fra modesti desìi dipingendo per
gloria e poetando per giuoco»: sparla arditamente
degli altri artisti, che perciò gli suscitano guaj. Sapea
poco di lettere, ma l’amicizia di Antonio Abati, povero
e lepido poeta, l’invogliò a comporre satire biliose, declamatorie,
neglette e originali come il tocco del suo
pennello. Non confondiamo le stranezze coll’originalità,
nè col genio che finisce lo schizzare dell’improvvisatore.
<span class="pagenum" id="Page_371">[371]</span>
Ben rammenteremo come egli rinfacci i soggetti osceni,
le nudità invereconde, i modelli profani adoprati fin
a dipingere santi<a class="tag" id="tag182" href="#note182">[182]</a>. Il quadro della Fortuna che prodiga
i favori, e la satira della Babilonia l’obbligarono
a ritirarsi da Roma a Firenze. Quando tornò a Roma,
la società degli <i>Amici delle arti</i> collocò i suoi quadri
fra gli antichi, onde negli ultimi anni assaporò la gloria
e la ricchezza.
</p>

<p>
Le grandi volte di chiese e di sale, genere ignoto
agli antichi, offriano campo all’originalità. Giovanni
Lanfranco di Parma, spontaneo e robusto, non dotto e
riflessivo nè elevato, ai santi e alle madonne nulla infonde
di celeste fuorchè l’aureola; ma trascurando certe
estreme diligenze, acquista aria larga, fa vivi contrasti;
improvvisa farraginosi dipinti, e diviene modello del
dipingere in lontananza. Cotesti <i>macchinisti</i> schizzavano
con fuoco giganteschi dipinti che il vulgo ammira:
ciascuno formava una scuola; ma n’uscivano settarj
non pittori, che buttavano giù più facilmente, quanto
meno cose aveano ad esprimere.
</p>

<p>
Poco disegno, poco colore, poco condotta ebbe Pietro
Berrettini da Cortona, ma molta abilità meccanica, sperienza
<span class="pagenum" id="Page_372">[372]</span>
del sotto insù, artifizio nella gradazione delle
tinte; e si possono dire belle la Conversione di san Paolo
e le volte del palazzo Barberini a Roma e dei Pitti a
Firenze. Più che al concetto badando alla disposizione
e ai contrasti di gruppi con gruppi, di parti con parti,
dalla facilità degenerò in negligenza, dal gustoso nell’affettato,
insegnò ad introdurre figure oziose, ed atteggiarle
smorfiosamente.
</p>

<p>
Luca Giordano da Napoli fu soprannominato Fapresto
per la celerità con cui finì la galleria Riccardi a Firenze,
l’Escuriale e infiniti altri lavori: contraffece la maniera
dei varj maestri, e le grandi facoltà riducendo a sciagurata
abilità di mano, nocque all’arte come i giornalisti
alla letteratura.
</p>

<p>
Come un giornalista, fu debole pittore ma largo di
precetti il cavaliere d’Arpino, che scandolezzato degli
ardimenti, proclamò l’<i>idealismo</i>, e coll’affettata ricerca
del bello convenzionale, alle scuole degli eclettici e dei
naturalisti unì quella dei manieristi; vulgari tutte, come
qualunque non vede se non cogli occhi del corpo; eppure
onorate d’artisti degni di stare coi sommi.
</p>

<p>
Carlo Maratta anconitano parve emulare Rafaello per
alcune composizioni devote, che gli acquistarono il titolo
di Carlo delle Madonne; mentre ha posto fra i gran
corruttori, insieme col fratello e colla figlia Faustina
poetessa. Luigi Cardi da Cigoli, voltosi al Correggio, un
dotto disegno accoppiò a colorito più vivo, benchè gli
manchi il contrapposto di tinte e il grazioso scortar del
maestro. Poeta, sonatore, accademico della Crusca,
anatomico, pittore, scultore, stampò un trattato di prospettiva
pratica; dispose in Firenze le decorazioni pel
matrimonio di Maria de’ Medici con Enrico IV, e disegnò
il piedestallo per la statua di questo a Parigi; in Firenze
il cortile degli Strozzi, e principalmente il palazzo Rinuccini,
e in Roma il sovraccarico palazzo Madama.
<span class="pagenum" id="Page_373">[373]</span>
Molti Fiorentini il seguirono, massime Cristoforo Allori,
che poco fece ma insignemente. Carlin Dolce s’ingegna
esprimere gli affetti pietosi, accordandovi anche il colorito,
niente sfarzoso, ma non abbastanza armonico;
altrettanto finisce un Cristo quanto un ubriaco e dalla
delicatezza degenera in sentimentalità.
</p>

<p>
Il Sassoferrato (Giambattista Salvi), di scarso vigore
ma amabile concetto, disegna correttamente, armonizza
il colore, benchè penda al roseo; graziosissimo nel paesaggio
e più nelle madonne. Benedetto Luti, nato poveramente,
educatosi da sè, acquistò disegno, armonia e
buona intelligenza di colorito; ma inesperto agl’intrighi,
fu posposto a gente che nol valeva a gran pezza.
Matteo Rosselli s’accosta al Domenichino, studia il naturale,
sparge una quiete quale l’avea nell’anima; i suoi
freschi si direbbero di jeri. Di Bernardino Beccatelli,
detto il Poccetti, ne’ freschi della certosa di Firenze, e
nella morte di san Bruno si trovano verità, sentimento,
calore. Lorenzo Lippi avea per massima di scrivere
come parlava e dipingere come vedeva; proposito che
nol salvò da metodici artifizj, massime nel piegare.
</p>

<p>
Nella scultura Giovan Gonelli, detto il Cieco da Gambassi,
perduta la vista, continuò a lavorare. In Toscana i
Feggini, migliori degli altri, sono cattivi; alquanto men
depravato Innocenzo Spinazzi, eseguì la Fede velata in
Santa Maria Maddalena, e la statua sul sepolcro di Machiavelli.
Cosimo Lotti, architetto bizzarro, fece le figure
nobili a Pratolino, giuochi d’acqua nella villa di Castello,
altri balocchi pei figliolini di Cosmo II; a Madrid
una testa colossale, che spalancava la bocca, aggrottava
la fronte, stralunava gli occhi; e macchine da teatro
per speditamente cambiar decorazioni. Buontalenti Bernardo
fu nominato dalla Girandola per avere perfezionato
i giuochi d’artifizio, che recò anche in Ispagna;
inventò il cannone scacciadiavoli, la granata e il conservar
<span class="pagenum" id="Page_374">[374]</span>
il ghiaccio in estate. Giovan Boccapani, ingegnere
militare dell’imperatore, in Firenze eseguì la villa
imperiale e il convento di Santa Teresa, e vi professò
matematica, applicandola anche alla prospettiva, all’architettura,
alla meccanica. Ivi il Nigetti, sopra un pensiero
di don Giovanni d’Austria, disegnò la cappella
dei principi in San Lorenzo, e lavorò alle pietre dure.
Anche Alfonso Parigi, dopo servito d’ingegnere in Germania,
rassettò il palazzo Pitti che strapiombava. Più
lavori vi fece Gherardo Silvani in novantasei anni di
vita, e palazzi che sono de’ migliori di Firenze.
</p>

<p>
Paolo Guidotti Lucchese, conservatore del Campidoglio,
oltre pittura e scultura, studiò matematica,
astrologia, giurisprudenza, musica; per amore dell’anatomia
frugava i cimiteri; fece una <i>Gerusalemme distrutta</i>,
le cui ottave finivano colla parola stessa del
Tasso: cimento pari a quel del volare, ch’egli tentò in
patria, e donde riportò una gamba fiaccata.
</p>

<p>
Il gusto dell’insolito e del manierato trasportò in
Napoli Cosimo Fansaga bergamasco, che vi fece moltissime
chiese e facciate, la bella fontana Medina, il traricco
altare della Nunziata, la cappella di san Gennaro con un
profluvio di statue, di colonne, d’allusioni, e la splendida
certosa di san Martino. Parendo grettezza la semplicità
degli obelischi antichi, e’ li straricchì di trofei, come
balocchi di zuccaro. Il supremo della difficoltà e delle
bizzarrie può ammirarsi a Napoli nella cappella della
Pietà de’ Sangri in San Severo. Un Cristo morto, opera
del Sanmartino, coperto d’un lenzuolo da cui traspare
la figura, e cogli stromenti della passione gettati alla
rinfusa, eppur tutto d’un pezzo; non potrebbe censurarsi:
e buona è pure la statua di Giovanna di Sangro.
Ma ecco il Disinganno ravviluppato in una rete di cui
tutte le maglie sono staccate, opera del Guccirolo; ecco
l’Educazione del Queiroli, la Pudicizia del veneziano
<span class="pagenum" id="Page_375">[375]</span>
Corradini, che traspare ignuda da un velo; ecco le figure
sull’altar maggiore del Celebrano, e gli angeli di Paolo
Persico. Massimo Stanzioni napoletano ha sentimento
elevato e semplice bellezza. Lodovico del Duca siciliano
fuse la statua di Massimiliano I imperatore per l’insigne
mausoleo erettogli a Innspruck.
</p>

<p>
I Campi cremonesi empirono di lavori eclettici la
Lombardia. Giulio e Bernardino, per disegno e tingere
lodevoli, abborracciavano talvolta, come sempre Antonio
e Vincenzo. In San Sigismondo (il Panteon di
Cremona) Bernardino con effetto stupendo distribuì
santi innumerevoli, nè però confusi. Tra’ suoi scolari,
lavoratori di pratica, Giambattista Trotti, detto il Malosso,
colorisce estremamente chiaro, e disegna gajo;
Pamfilo Nuvolone è più solido e men vago; la Sofonisba
Anguissola conta fra’ migliori ritrattisti.
</p>

<p>
Ercole Procaccini portò il far bolognese a Parma,
con poca prospettiva, debole disegno, facile colore. Suo
figlio Camillo molto lavorò nel Milanese con una facilità
e naturalezza che piace a prima vista; e meglio in San
Procolo di Reggio il Giudizio a fresco, e il san Rocco,
che facea sgomento ad Annibale Caracci, invitato a farne
il riscontro. Suo fratello Giulio Cesare unì allo studio
de’ Caracci quel del Correggio. Carlantonio si voltò al
paesaggio e a fiori e frutti. Ercole, figlio di Camillo,
deteriorò il gusto de’ molti suoi allievi. Il Salmeggia
ormò Leonardo e Rafaello, traendone pennello morbido,
grazia di mosse e di espressione, contorni puri ne’ quadri
che accurò, come due in Santa Grata a Bergamo, e
due nella Passione di Milano.
</p>

<p>
A Milano era perita l’antica scuola del Luini e di Gaudenzio,
sicchè i due cardinali Borromei, volendo colle
arti crescere decoro al culto, dovettero invitare forestieri.
Studiarono fuori il Morazzone (Pier Francesco
Mazzucchelli), buon coloritore; e Giovanni Crespi da
<span class="pagenum" id="Page_376">[376]</span>
Cerano, che fu pure architetto, plastico, letterato. Daniele
Crespi, studioso de’ Veneziani e degli Spagnuoli,
ritrasse con verità, componeva con immaginazione e
con energia da naturalista; e non è abbastanza conosciuto
da chi non vide la sua storia di san Brunone alla
certosa di Garignano.
</p>

<p>
Al duomo di Milano si lavorò scarso e male, e già
lodammo valentissimi architetti di quell’età (tom. <span class="smcap lowercase">X</span>,
pag. 77 e 102). Dappoi vennero di moda il Bianchi,
che piantò San Francesco di Paola in figura di violoncello,
e il Croce che il Foppone disegnò in quattro
segmenti di croce grandi e quattro piccoli. Martino
Lunghi tagliapietre di Vigiù, a Roma divenuto architetto,
aggiunse al Quirinale la torre dei Venti, fece
molte chiese. La sua famiglia continuò in quest’arte;
Onorio fece il grandioso San Carlo al Corso e altri lavori
nello stile d’allora; Martino suo figlio lavorò con
capriccio più che con arte, e vantasi la bella scala del
palazzo Ruspoli. Uomo strano e bestiale, pur lasciavasi
battere da sua madre, solo dicendo: — Mamma mia,
mi faceste sano, ed or mi vorreste storpiare?» Di Santino
Solari comasco è il duomo di Salisburgo, una delle
più semplici imitazioni di San Pietro.
</p>

<p>
A Genova la scuola fondata da Perin del Vaga progredì,
e i Calvi fecero buone facciate, e storie meno
lontane dal costume che non quelle de’ Veneziani. Andrea
e Ottavio Semini si attennero a Rafaello. Dugenventi
pittori liguri sono noverati nelle scarmigliate
biografie di Rafaele Soprani, ma il solo ricordevole è
Luca Cambiaso, fecondo d’immagini, ingegnoso negli
spedienti; fece le loggie del palazzo Imperiali che vanno
tra le più belle: dipinse anche all’Escuriale. Emulo
eppure amicissimo ebbe Giambattista Castello, detto il
Bergamasco. Giambattista Paggi, nobile e letterato,
fuoruscì per omicidio, sinchè cresciuto in fama di pittore
<span class="pagenum" id="Page_377">[377]</span>
fra gli stranieri, fu revocato, e lavorò in competenza
di Rubens e Van Dyck. Perocchè i patrizj genovesi
chiamarono i migliori artisti, e dalla cieca Sofonisba
vi riceveano lezioni i Procaccini, il Roncalli, il
Gentileschi, il pisano Lomi, il fiorentino Balli, l’urbinate
Antoniano, il Salimbeni, il Sorri, il Dassi, il Vouet, i
fiamminghi Rosa, Legi, Wael, Malò, il tedesco Waals
ed altri, che vi lasciarono opere. Sopra esempj sì variati
potè formarsi la gioventù; e perchè nella ricerca
del colorito non negligessero il disegno, il Paggi stampò
la <i>Definizione ossia divisione della pittura</i> (1607).
Famosa galleria aveva radunata Vincenzo Giustiniani,
che fu pubblicata a Roma il 1640 con cinquecenventidue
tavole, intagliate da’ migliori.
</p>

<p>
Giovanni Carlone, disegnatore accurato, frescò nitido
ed ilare: e più grandioso e diligente suo fratello Giambattista,
alla Nunziata del Guastato e alla cappella in
palazzo, con teste vivaci, figure rilevate, color vigoroso.
Nè valse meno all’olio; e in ambi i generi continuò
senza decadenza fino agli ottantasei anni. Bernardo
Strozzi cappuccino coprì i palazzi genovesi di affreschi
bene immaginati; nelle tele è armonico insieme e vigoroso,
benchè volgare nel disegno e ne’ visi di angeli e
madonne. Tacendo i molti ritrattisti, nel paesaggio
valsero Antonio Travi detto il Sordo di Sestri, e Sinibaldo
Scorza di Voltaggio che direbbesi fiammingo:
Gian Benedetto Castiglione per animali non cede che al
Bassano. La peste del 1657, che parve colpire di preferenza
gli artisti, dissipò quella scuola, che poi si ricompose
imitando il Moretto; e v’ebbero qualche nome
Andrea Carloni, Pellegrino Piola, il Banchero di Sestri,
il Parodi scultore e architetto di variati stili, e del quale
si ammira il salotto Negroni.
</p>

<p>
Il Moncalvo (Guglielmo Caccia di Montabone) è il solo
piemontese che meriti essere nominato per le cappelle
<span class="pagenum" id="Page_378">[378]</span>
del sacro monte di Crea, la cupola di San Paolo a Novara,
e le storie ne’ Conventuali di Moncalvo. Torino, occupato
nell’armi, poco curavasi d’arti; sebbene al 1652
fondasse una società di San Luca, furono chiesti piuttosto
di fuori quei che ornarono i palazzi reali, come
Giovanni Miel d’Anversa, Daniele Leiter viennese, Carlo
Delfino francese, e il Banier, e il Vanloo. Guarino Guarini
teatino modenese, malgrado che avesse letto i migliori
e conoscesse filosofia e fisica, empì di cattive
opere Torino, quali San Lorenzo dei Teatini, il palazzo
Carignano, la cappella della S. Sindone tutta di marmo
nero e a forme grandiose, che fa ammirarsi per le
difficoltà statiche e stereotomiche da lui vinte onde alzar
quella cupola a zone esagone in forma di stelle, disposte
in modo da riuscire tutta a trafori, e chiusa in
cima da una stella pur traforata, traverso alla quale
vedesi un’altra volta. Le contorsioni, il forzato nelle
piante, negli alzati, negli ornamenti, le finestre ovali, le
colonne torse, i frontoni spezzati, i bizzarri sopraccaricamenti
all’ordine dorico non gli tolsero d’essere cercato
oltremonti e oltremare. Gli tiene la lancia alle reni
il gesuita Andrea Pozzo trentino, che disegnò l’altare
di sant’Ignazio nel Gesù di Roma, e del Gonzaga in
Sant’Ignazio, portenti di ricchezza e di mal gusto. Nella
<i>Prospettiva dei pittori</i> ed architetti diede regole ed
esempj che sono il preciso opposto di quel che deve
fare chi vuol far bene. Egli stesso eseguì molte finte
cupole, e nella tribuna di Frascati fece apparire convessi
tutti i membri architettonici sopra superficie
concava.
</p>

<p>
Di tali artifizj si abusò stranamente, massime nelle
volte, ove si doveano vedere di sott’in su uomini, case,
piante; e la quadratura sopraccaricò le architetture di
fogliami, vasi, gemme, grotteschi, mostruosità. Girolamo
Curti Dentone avea studiato il rilievo in modo che
<span class="pagenum" id="Page_379">[379]</span>
si credette ajutasse con stucchi le sue cornici; tratteggiò
d’oro i lavori a fresco. Michelangelo Colonna sapeva
adattarsi allo stile de’ pittori con cui lavorava. Giacomo
Torelli da Fano a Venezia inventò un congegno per
mutar di tratto le scene, alzò a Parigi il teatro del piccolo
Borbone, e giovò alle rappresentazioni di Corneille;
in patria eresse un teatro che passò pel migliore, tanto
che bruciatosi quello di Vienna nel 1699, l’imperatore
ordinò si fabbricasse su quel modello. Ferdinando,
Francesco e Antonio Galli da Bibiena erano chiamati a
gara per ordinare feste, dipingere scene e decorazioni.
</p>

<p>
Fra i Veneziani, Jacobo Palma il giovane guastava
l’ottima sua attitudine col credere fosse merito il far
presto; Girolamo Forabosco fu terribile ritrattista. Carlo
Ridolfi si tenne a’ buoni metodi, e scrisse anche le vite
dei pittori di quella scuola. Dario Varotari in Sant’Egidio
di Padova mostrasi studioso de’ trecentisti. Suo
figlio Alessandro detto il Padovanino scorta con poca
intelligenza, e la gentilezza riduce a convenzione. Sebastiano
Ricci di Belluno de’ tanti quadri veduti in molti
paesi contraffaceva lo stile con facilità. Migliore a fresco.
Marco suo nipote e scolaro attese al paesaggio
con una fedeltà inusata, e lasciò le migliori opere in
Inghilterra.
</p>

<p>
A Venezia toccò la sua parte delle mostruosità scultorie,
massime ne’ mausolei. In San Giovanni e Paolo
una donna, guardandosi nello specchio, deve vedere
uno scheletro che sostiene un cartello lacero e accartocciato,
portante l’epitafio: altrove il cartello è portato
da un’aquila: nel monumento Mocenigo da due morti
nere: nel Valier un immenso manto aggettato rinvolge
tre statue lussureggiamente drappeggiate dal Barrata.
In San Pier di Castello la cappella Vendramin è manieratissima,
tutta a virtù e vizj, e una figura che fa capolino
dal sepolcro. Nel mausoleo Pesaro ai Frari, fanno
<span class="pagenum" id="Page_380">[380]</span>
da Atlante al cornicione quattro mori, da’ cui laceri
panni traspajono le nere carni: vi sono virtù e vizj, e
scheletri che recano epigrafi, e due camelli che sostengono
un trono, e angeli e festoni, e putti in bassorilievo,
scorrettissime fantasie del Longhena, e buona
scoltura del Bartel: fino l’iscrizione è stileggiata colla
medesima vanità.
</p>

<p>
Camillo Mazza bolognese fece bella prova nella vita
di san Domenico a San Giovanni e Paolo, bassorilievi
di bronzo: altri in marmi con poco gusto, ma stupenda
condotta nella cappella del Rosario, dianzi consunta dal
fuoco. La architettò il Vittoria; fece l’altare e alcune
statue il genovese Campagna; vi dipinsero il Tintoretto,
Jacopo Palma, Francesco Bassano, Andrea Vicentino,
Paolo Fiammingo, Leonardo Corona; intagliò i legni
l’inarrivabile Brustolon. Alessandro Vittoria trentino,
abilissimo nello stucco, è nobile e pastoso nell’esecuzione,
fecondo nelle invenzioni, manierato nel disegno:
al vantato suo san Gerolamo che si contorce ignobilmente
per isfoggio d’anatomia, preferisco il san Sebastiano
in San Salvadore, e il proprio sepolcro in San
Zaccaria, dove alludendo ai molti ritratti fu scritto: <i>Qui
vivens vivos duxit de marmore vultus</i>. Altro tipo del
barocco v’è la chiesa dei Gesuiti, che si figura tappezzata,
e sul pergamo gettato un gran tappeto, tutto marmo:
sull’altare la Trinità s’asside sopra un mappamondo sostenuto
da angeli che s’appoggiano sopra nuvole. Le
facciate degli Scalzi, di San Moisè, del Ricovero, di
Santa Maria Zobenigo sono compassionevoli di rilievi
ed ombre. La Salute, eretta da Baldassarre Longhena
per voto nella peste del 1630, ne’ cui fondamenti
affondaronsi 1,156,657 travi, dentro è ammirata, fuori
di bizzarra strabbondanza, pure grandiosa e in armonia
cogli edifizj circostanti, e con un insieme di tal
effetto, che fa perdonare le irragionevolezze. Nell’altare
<span class="pagenum" id="Page_381">[381]</span>
tutto marmi, il tabernacolo è sorretto da angeli in
positure variate, e sopra di esso Maria in gloria, a sinistra
della quale una matrona figurante Venezia che la
prega di salute, mentre a destra una schifosa vecchia,
simboleggiante la peste, fugge, sporgendosi dalla base
nuvolosa, insultata da un angioletto: due santi d’assai
maggior dimensione, eretti sulla predella dell’altare,
guardano a questa scena. Del Longhena sono pure il
palazzo Rezzonico in grandiose proporzioni, e il Pésaro,
uno de’ più suntuosi d’Italia. Giuseppe Benoni trentino,
che come architetto della repubblica attese ad arginar
le lagune, su spazio angustissimo fece la dogana di
mare, di mal gusto, ma vistosa e pittoresca.
</p>

<p>
Verona nel 1718 fabbricò la fiera in Campo Marzio
con ducensettanta botteghe, di disegno migliore che l’esecuzione.
Il Ligozzi veronese, non inferiore a nessuno
de’ naturalisti pel colorire, e meglio corretto, supera
forse tutti i frescanti d’allora nel chiostro d’Ognissanti
a Firenze.
</p>

<p>
Nell’incisione, molto progredita al di fuori, poco si fece
da noi, e quasi da soli pittori. Distingueremo Francesco
Villamena di Assisi; Giambattista Vanni, che all’acquaforte
conservò molte opere del Correggio; Stefano della
Bella fiorentino, condiscepolo del Callot, col quale eseguì
molte vignette per libri; Giambattista Falda di Valduggia
che fece le principali vedute di Roma. Giacomo
Lauro dopo un lavoro di venticinque anni pubblicò
<i>Antiquæ urbis splendor</i> (1612), che sono i monumenti
della gran città, mediocri come arte, e con spiegazione
in tre lingue. Pietro Sante Bartoli romano incise con
sapore e grazia monumenti antichi, conservandone
molti che di poi perirono; benchè li riduca a carattere
troppo uniforme. In pietre dure incisero Cosimo Sirles
fiorentino, Carlo Costanzi napoletano, Francesco Chingi
senese, di cui lodatissima una Venere in amatista di
<span class="pagenum" id="Page_382">[382]</span>
centottantuna libbra di peso. Massimiliano Soldati scultore
fiorentino fece la storia metallica della regina Cristina
in venti medaglie che doveano essere cento, altre
per Luigi XIV, i magnifici candelabri di bronzo dorato
nella Nunziata di Firenze, un ostensorio per San
Lorenzo.
</p>

<p>
Il ferrarese Antonio Contri inventò di trasportare le
pitture dai muri su tela. Jacopo Strada di Mantova, che
scrisse d’antiquaria e applicò le medaglie alla storia,
fu il primo a trafficar in grande di capi d’arte; comprò
i portafogli del Serlio a Lione, a Roma quei di Perin
del Vaga, tra cui n’avea di Rafaello; a Mantova i cartoni
di Giulio Romano, e li rivendette a gran vantaggio
in Germania.
</p>

<p>
Il mal gusto diffondeasi nel resto d’Europa, mercè
dei nostri chiamati fuori, e delle accademie dai forestieri
istituite a Roma per allevare i giovani. A
Madrid il Sacchetti di Torino eresse il palazzo di Filippo
V; Juvara messinese quel della Grazia; Bonavia
lombardo quello d’Aranjuez. Rodrigo Velasquez di Siviglia,
venuto in Italia col generale Ambrogio Spinola,
guarda tutto, copia molto benchè già illustre in patria;
fa stupire Roma coi ritratti, e commette un quadro a
ciascun dei dodici pittori che allora tenevano il primato;
i quali portati in Ispagna con altri e con modelli, fregiarono
i regj palazzi. Il maggiore architetto inglese
Jones avea studiato in Italia pittura, e si propose di
imitare Palladio: Wren non seppe scegliere miglior
modello che il San Pietro per edificare San Paolo di
Londra. Su Michelangelo e sui Caracci fermaronsi gli
architetti e pittori francesi: il Mazarino, come procacciavasi
carrozze fatte a Roma, stipi fiorentini intarsiati
d’avorio e di pietre, damaschi rossi di Milano, specchi
di Venezia, biancheria e merletti di Genova, e scene,
vestiarj, teatranti pe’ suoi splendidi banchetti, così traeva
<span class="pagenum" id="Page_383">[383]</span>
di qui artisti, come il pittore Grimaldi e il Romanelli
che fece a Parigi la famosa volta. Nicola Poussin, amico
del Marini e de’ nostri migliori, visse quasi sempre a
Roma, e in mezzo a quegli sragionamenti meritò essere
intitolato il filosofo della pittura. Il Callot si aggregò a
una banda di zingari per vedere l’Italia. Anche Claudio
di Lorena, venuto a Roma fanciullo, e quivi o a Napoli
educato, poveretto da prima e servo del pittore Tassi,
s’invaghì del paesaggio, scorreva le campagne osservando
senza parlare nè disegnare, e riuscì il maggior
paesista, con potenza serena e calma incantando senza
esagerazione nè maniera. Di questa invece è tutto infetto
Mignard, che imitò i Caracci e Pier da Cortona. Puget,
che dissero il Michelangelo francese, lasciò molte opere
a Genova. Altri francesi porsero saggio di tribune e
stranezze nella cappella di Sant’Ignazio al Gesù di Roma.
Luigi XIV, o piuttosto il ministro Colbert, consigliato
da Perrault traduttore di Vitruvio, manda a Roma
Desgodetz lautamente provvisto per copiarvi i migliori
edifizj; i quali poi, incisi da Lepautre che avea studiato
sui nostri cinquecentisti, vennero pubblicati con isplendida
eleganza.
</p>

<p>
Non mancò chi scrisse delle arti, piantando anche
sistemi falsi e teoriche deliranti. Il Bibiena diede un
<i>Corso d’architettura civile</i> e la <i>Direzione ai giovani
studenti</i>. Il gesuita Francesco Eschinardi romano, autore
d’una <i>Architettura civile</i> e d’una <i>militare</i>, espose
molti proprj esperimenti e dissertazioni sull’urto, sulle
comete, e sul taglio dell’istmo di Suez, la cui difficoltà
riponeva non nella supposta diversità di livello fra i
due mari, ma nelle sabbie accumulantisi. Teofilo Gallacini
senese (1564-1641), medico poi matematico,
scrisse degli errori degli architetti, importante lavoro
rimasto inedito come le altre opere sue, finchè nel 1767
fu stampato a Venezia; esame di sicuro gusto. Gianpaolo
<span class="pagenum" id="Page_384">[384]</span>
Baglioni continuò inettamente il Vasari; Gian Pietro
Bellori approva gli antichi, e ne trae gusto migliore;
Filippo Baldinucci, la storia dell’arte divise in secoli e
questi in decennali, sminuzzamento vizioso, come quello
in iscuole, generalmente adottato; supplì alle molte
omissioni del Vasari, e nel <i>Vocabolario del disegno</i> fa
troppo scorgere di non essere artista. Delle varie scuole
si hanno storici parziali, Carlo Ridolfi della veneta,
Vedriani della modenese, Soprani della genovese, Bongiovanni
della napoletana, Passeri dei lavori in Roma;
e tutti esaltano i contemporanei per modo che di tutti
que’ mediocri ci restano memorie, mentre perirono
quelle degl’insigni del medioevo. Cesare Malvasia nella
<i>Félsina pittrice</i> impugna accannitamente il Vasari; ma
essendo trascorso a nominar Rafaello il <i>boccalajo d’Urbino</i>,
per quanto se ne pentisse e cancellasse tutte le
copie, gli si levò addosso un rumore che non è ancor
cessato.
</p>

<div class="chapter">
<h2 id="cap157">CAPITOLO CLVII.
<span class="smaller">Letteratura.</span></h2>
</div>

<p>
Le cause medesime produceano il medesimo degradamento
nella letteratura, toltasi anch’essa dall’azione
quando non più la vita pubblica batteva sulla selce del
genio per trarne faville, la lenta compressione riduceva
a studj esanimi, cui unico merito era la manualità; abbandonando
lo spontaneo, si cercò o una svigorita
imitazione degli antichi, o novità anfanate, sagrificando
il bello all’enfatico, l’elegante al pomposo, il vero alla
ricerca dell’effetto, a colpi di forza dove l’inanità dell’interno
<span class="pagenum" id="Page_385">[385]</span>
contrasta colla pretensiva esteriorità. Nessun
più sa tenere la penna di Machiavelli, non tesser periodi
rotondi e corretti come il Casa, non ischerzar leggero
e arguto come il Firenzuola o il Berni, non tessere
strofe colla lucida agevolezza dell’Ariosto, non descrizioni
ampie ed evidenti come Guicciardini: ai tipi d’eleganza
surrogansi tipi di mal gusto; l’amore uccide la
tenerezza cogli epigrammi; l’ispirazione si manifesta
con contorsioni da ossesso. Eppure il Seicento può
mostrare bei nomi, fantasie più originali, sentimenti più
individuali e patriotici che l’età precedente: or perchè
ricordando gli sciagurati che si sfrenarono al mal gusto
oblieremo quelli che seppero traversarlo senza contaminarsene?
</p>

<p>
Celio Magno (-1602), segretario del consiglio de’ Dieci e da
alcuni chiamato il maggior petrarchesco, celebrò le
vittorie de’ Veneziani sui Turchi, e volea stendere sei
canzoni su ciascuna di queste parole, <i>Deus pro nobis
natus mortuus resurrexit rediturus</i>. Fatta la prima, la
lesse a una brigata di Milanesi, i quali la trovarono
stupenda, e ne scrissero dissertazioni e lodi, col cui
corredo si stampò nel 1597 quella «divina canzone,
che si lascia di gran lunga addietro quante canzoni sono
state mai scritte in questo proposito»: e veramente è
delle migliori ed ultime produzioni del Cinquecento<a class="tag" id="tag183" href="#note183">[183]</a>.
</p>

<p>
Vanto più durevole ottenne Torquato Tasso bergamasco (1544-95),
nato a Sorrento da Bernardo, che conoscemmo
gentiluomo e poeta (t. <span class="smcap lowercase">X</span>, pag. 189). Dai primi anni ne
attinse amore dei versi e subordinazione di cortigiano;
e per quanto quegli il distornasse da una via che avea
trovata irta di triboli, egli si prefisse di riuscire poeta.
<span class="pagenum" id="Page_386">[386]</span>
Che natura non ve lo spingesse prepotentemente il
mostrò coll’andare tentando diversi generi, senza in uno
acchetarsi, come chi opera non tanto pel bisogno di
creare, quanto per riflessione sulle opere altrui; egli
lirico, egli tragico, egli romanzesco, egli epico, egli
cavalleresco, egli sacro e descrittivo.
</p>

<p>
A diciott’anni mentr’era ancora studente, sull’orme
paterne compose il <i>Rinaldo</i>, e si scusa di non cominciar
ogni canto col prologo, di conservare unità d’azione
anzichè interrompere il filo. A tali discolpe era ridotto!
e davvero la gemebonda melanconia che già vi spira,
dovea rimoverlo dalle ebbrezze di moda, e dai gavazzieri
poemi cavallereschi: ma nobilmente invidiando
alla gloria dell’Omero ferrarese, lo osservò soltanto dal
suo debole; e poichè troppo era lontano da tanta ricchezza
e padronanza di stile e di poesia, sperò poterlo
superare mediante la regolarità che a quello mancava.
Di Dante non parla Torquato che tardi<a class="tag" id="tag184" href="#note184">[184]</a>, e ammirando
il portoghese Camoens, prefisse di scegliere, come
esso, un argomento moderno, e modellarlo sul tipo virgiliano.
Che se Camoens avea cantato le glorie della sua
nazione, egli, dopo molto ondeggiare, prescelse l’impresa
<span class="pagenum" id="Page_387">[387]</span>
comune della cristianità, la prima, anzi l’unica
dove tutta Europa si unisse a combattere «d’Asia e di
Libia il popol misto», per proteggere la severa civiltà
della croce contro la voluttuosa barbarie dell’islam, per
decidere se l’umanità dovea retrocedere fino alla schiavitù,
al despotismo, alla poligamia, o lanciarsi all’eguaglianza
ed al progresso. Quanta poesia sgorgava dalla
descrizione della prima crociata! quante reminiscenze
classiche e quante devote! quanto pittoresco ne’ costumi
radunati di tutta Europa! quanta forza e varietà in
que’ baroni, ciascun de’ quali formava storia da sè, e
com’era re nel proprio castello, così operava indipendente
e risoluto e non per cenno di principe, in un’impresa
ove ciascuno volea mettere tutti i mezzi e il valor
proprio, ma senza sottoporlo a comandi altrui. E quell’impresa,
che riusciva a un fine più grandioso, ma
diverso dal preveduto, non avea perduto opportunità
ai giorni del Tasso, quando ancora i Turchi minacciavano,
e contro questi la Chiesa pregava ogni giorno<a class="tag" id="tag185" href="#note185">[185]</a>.
</p>

<p>
Un tale soggetto baleni ad un’intelligenza poetica, e
ne sentirà l’impareggiabile elevatezza: eppure Torquato
esitò fra questo ed altri di troppo inferiore dignità;
e il suo peritarsi fra la prima e la seconda crociata
<span class="pagenum" id="Page_388">[388]</span>
sarebbe inesplicabile, se non si riflettesse che, secondo
il modulo virgiliano, credeva necessaria l’unità del protagonista.
Alla seconda crociata armaronsi i re, nessuno
alla prima: onde il Tasso dovette falsarla essenzialmente,
attribuendovi ciò che più le repugnava, vale a dire un
capo a cui tutte le volontà si sottomettessero nell’intento
di «liberare il gran sepolcro e ridurre gli erranti
compagni sotto i santi segni». Com’è pio Enea, così
pio dev’essere Goffredo; nè soltanto virtuoso come gli
eroi di Bernardo Tasso, ma anche religioso. Gli amori
formano il viluppo dell’Eneide, e così devono esser qui;
e dopo che nei primi due canti ci spiegò innanzi la
maestosa marcia di tutta Europa e le opposizioni preparate
dall’Asia e dall’Africa, eccolo impicciolirsi nel
rinterzato romanzo di Tancredi amato da Erminia e
amante di Clorinda, e di Rinaldo vagheggiante Armida.
Un «concilio degli Dei d’Averno» si risolve in
mandare una fanciulla a sedurre qualche cavaliero.
Un incanto della foresta che somministra il legname
sospende l’impresa, finchè traverso all’Atlantico due
messaggeri, non contraddistinti che dal nome, vanno
a svellere dalla voluttà Rinaldo affinchè giunga di sì
lontano a recidere una pianta. Allora tutto si ravvia
prosperamente; Gerusalemme è presa; è sciolto il voto
alla tomba di Cristo: ma la conciliazione d’Armida con
Rinaldo è solo lasciata indovinare, è incerta la sorte
d’Erminia.
</p>

<p>
Questi amori, che riempiono due terzi del poema,
atteggiano a mollezza un’impresa tutta vigoria; e quella
regolarità la riduce simile a tante spedizioni, a tanti
assedj, che la storia ricanta. Nulla intendendo dell’età
feudale, il Tasso fallisce ad ogni convenienza di persone
e di età; nè vigoroso quanto bastasse per uscire di sè,
trasformarsi negli eroi che descrive, sentire com’essi,
come i loro tempi, al soprannaturale del pensiero
<span class="pagenum" id="Page_389">[389]</span>
surroga quel dell’immaginazione; alle stregherie de’ suoi
tempi toglie a prestanza un meraviglioso vulgare,
mentre i Crociati nella loro concitazione vedeano Dio
e santi dappertutto, e apparimenti di angeli nei fenomeni
della natura; tutto riduce ad ordine, perchè
ordine era la sua mente; a ragione in luogo di fantasia;
a calcoli invece d’entusiasmo. Il soggetto lo porta a
situazioni confacenti col suo sentire? allora il Tasso è
veramente artista, come negli episodj d’Olindo e Sofronia,
d’Erminia, d’Armida, tanto ben trovati quanto
fuor di luogo; nè la poesia di verun paese ha situazione
meglio immaginata che la morte di Clorinda.
</p>

<p>
Ma prima d’ordire il suo poema, il Tasso avea scritto
i <i>Discorsi sull’epopea</i>, studiato Aristotele, analizzati
Omero e Virgilio; ogni poetica che uscisse, egli volea
vederla, e forse furono queste che tanto gli tardarono
di sentire il bisogno d’un senso profondo<a class="tag" id="tag186" href="#note186">[186]</a>: allora al
difetto cercò supplire con un’allegoria; oscura superfluità,
dove non propone al pensiero che la psicologia,
scevera dalla storia e dalla metafisica, le idee separando
dal loro principio e dall’applicazione. Camoens doveva
insegnargli a far grandeggiare la propria nazione: ma
benchè Tancredi e Boemondo gliene offerissero il destro,
dell’Italia non fa cenno forse che in due versi.
</p>

<p>
Quella soave melanconia stacca insignemente dal fare
burlevole de’ suoi contemporanei, quanto l’aver preso il
lato nobile e serio della cavalleria dove gli altri la trattarono
da celia, pretendendo frenare le capresterie
della cavalleresca coll’epopea classica, unire il Trissino
e l’Ariosto, il raziocinio e l’immaginativa; coll’interesse
sempre sostenuto, con ostacoli via via crescenti fin ad
una catastrofe, alla quale non toglie curiosità l’essere
già nel titolo annunziata; sicchè come arte, come romanzo,
è stupendamente composto.
</p>

<p>
<span class="pagenum" id="Page_390">[390]</span>
</p>

<p>
Però a grandezza vera non sale mai; le occasioni
poetiche lascia sfuggirsi. Per dipingere il paradiso traduce
il <i>Sogno</i> di Scipione, egli cristiano<a class="tag" id="tag187" href="#note187">[187]</a>; delle
ambascerie, atti e parole copia da Tito Livio; Goffredo
non sa riconfortar il campo se non colle frasi d’Enea;
il viaggio traverso al Mediterraneo e all’Atlantico è
ricalcato su quel d’Astolfo nell’Ariosto; dalla scienza
cavalleresca dell’età sua stilla la descrizione dei duelli<a class="tag" id="tag188" href="#note188">[188]</a>;
dai libri di retorica i compassati discorsi; da quei di
morale scolastica le pompose sentenze del suo Buglione.
Questo mostrasi capitano perfetto, ma troppo inaccessibile
alle passioni; Tancredi, cavaliere compiuto, si
smaschia in amori che nol portano ad altamente operare,
ma a femminei lamenti; Rinaldo, bizzarro e passionato,
trae unica impronta dal destino che il serba a
uccidere Solimano, e divenir padre dei duchi estensi.
</p>

<p>
Perocchè il Tasso pagò largo tributo al genio piacentiero
dell’età sua, <i>spiegando le vele nel mar delle
<span class="pagenum" id="Page_391">[391]</span>
lodi</i><a class="tag" id="tag189" href="#note189">[189]</a>; al gusto di quella profuse i concettini, di cui
a gran torto il vollero inventore; nella grazia artifiziata
del suo lavoro cercando le bellezze di tutti i predecessori,
o le frantende, o esagerando le corrompe; le
situazioni affettuose guasta colle arguzie e coll’eccesso.
</p>

<p>
Eppure quest’opera, sebbene non popolana come
l’<i>Iliade</i>, ma aristocratica e monarchica come l’<i>Eneide</i>,
ogni Italiano lesse per la prima, la sa a mente, testè
cantavasi sulla spiaggia di Mergellina e nelle gondole
di Venezia; tanto sopra un popolo sovranamente musicale
può l’armonia poetica! Ma quello che rende
popolare il Tasso sono gli episodj; prova che sono
sconnessi dal tutt’insieme, e proprj di qualsivoglia
tempo; siccome quel tono di sentimento, quell’elegiaco,
che egli non depone neppur nella voluttà. Anima
buona, amorevole, gemebonda, senza la forza che fa
reluttare ai mali e ringrandisce nelle patite ingiustizie;
la sensibilità formò il suo merito e la sua espiazione;
e il secol nostro, cui più non si confaceva la forma del
suo poema, si accorò alla persona di lui ed ai misteriosi
suoi sofferimenti.
</p>

<p>
Nella Corte d’Alfonso II di Ferrara fu segno all’invidia
de’ cortigiani e all’affetto della duchessa Eleonora. S’indispettì
qualche volta della protezione; nella conoscenza
del proprio merito, la diffidenza come un’idea fissa lo
perseguitava; parendogli essere vilipeso dai valletti,
contrariato ne’ suoi amori; Scipione Gonzaga tiene in
sua casa convegni dove si disputa del merito delle opere
<span class="pagenum" id="Page_392">[392]</span>
di esso, ed egli dubita di burle; dubita di Orazio Ariosto
che lo loda; dubita del conte Tassoni che a Modena lo
distrae; dubita del cardinale Medici che gli esibisce ricovero
a Firenze se gli Estensi lo abbandonassero; il
servidorame ride delle sue bizzarrie; i cortigiani godono
deprimere colla compassione quel che li sorpassa
in ingegno; ed egli or piagnucola, ora stizzisce, tira
coltellate, prorompe in parole ingiuriose al duca; questo
gli proibisce di scrivere, ed egli parte per Mantova, per
Torino; ben accolto, sta per accettare l’invito del granduca,
ma pur torna a Ferrara, e continua le stranezze.
</p>

<p>
Già all’inquisitore di Bologna erasi accusato di dubbj
intorno all’Incarnazione, e quello avealo rimandato col
<i>Va in pace</i>. Malato, gli risorsero que’ dubbj, e il duca
gli consigliò di presentarsi al Sant’Uffizio, che ancora
l’assicurò o d’innocenza o di perdono; il duca stesso
accertollo di non aver nulla contro di lui; ma il Tasso
avea trovato quell’assicurazione non essere in forma,
non sufficiente l’esame degli inquisitori, e smarrivasi in
sottigliezze, e dava a rider colle bizzarrie; sicchè la sua
ragione parendo offuscata, Alfonso lo fece chiudere nell’ospedale
di Sant’Anna. È uno dei temi più vulgari per
declamare sulla tirannide dei mecenati e sui patimenti
dell’uomo di genio; e persone di senno consumarono
libri per accertare la causa di quella disgrazia, e per
iscoprire l’arcano, di cui egli stesso mostravasi geloso
allorchè scriveva: — Amico, non sai tu che Aristone
giudicava niun vento essere più nojoso di quello che
toglie altrui d’attorno la cappa? Or intendi che la prudenza
ha per mantello il segreto».
</p>

<p>
In fatti, sebbene tanto parlasse di sè, ci lascia incertissimi
su molte sue condizioni e sulla causa di sue
ambasce: ma convince ch’egli soffriva d’allucinazioni;
da sè confessasi pazzo<a class="tag" id="tag190" href="#note190">[190]</a>; cerca guarire or consultando
<span class="pagenum" id="Page_393">[393]</span>
i medici migliori e il famoso Mercuriale<a class="tag" id="tag191" href="#note191">[191]</a>, or usando
rimedj taumaturgici, quali la manna di sant’Andrea;
ma perchè lo scatolino arriva dissugellato, egli teme sia
veleno, e lo ricusa. Soprattutto si duole della svanita
memoria, e la meravigliosa sua lettera a Scipione Gonzaga,
del 1579, non è d’un frenetico, ma neppure d’una
mente sana. Gli sta fissa l’idea d’essere perseguitato,
ma per quali accuse? In tale indagine passa in rassegna
tutte quelle che mai possano essergli apposte, falli di
gioventù, eresie, e la più vaga di tutte, quella di fellonia<a class="tag" id="tag192" href="#note192">[192]</a>.
Poi rivolgendosi a Dio, si scagiona delle
<span class="pagenum" id="Page_394">[394]</span>
incredulità: — Non mi scuso io, o Signore, ma mi accuso
che tutto dentro e di fuori lordo e infetto de’ vizj
della carne e della caligine del mondo, andava pensando
di te non altramente di quel che solessi talvolta pensare
alle idee di Platone e agli atomi di Democrito... o ad
altre siffatte cose di filosofi; le quali il più delle volte
sono piuttosto fattura della loro immaginazione che
<span class="pagenum" id="Page_395">[395]</span>
opera delle tue mani, o di quelle della natura, tua ministra.
Non è meraviglia dunque s’io ti conosceva solo
come una certa cagione dell’universo, la quale, amata
e desiderata, tira a sè tutte le cose; e ti conosceva come
un principio eterno e immobile di tutti i movimenti, e
come Signore che in universale provvede alla salute
del mondo e di tutte le specie che da lui son contenute.
Ma dubitava se tu avessi creato il mondo, o se <i>ab eterno</i>
egli da te dipendesse; se tu avessi dotato l’uomo
d’anima immortale; se tu fossi disceso a vestirti d’umanità...
Come poteva io credere fermamente ne’ sacramenti
o nell’autorità del tuo pontefice, se dell’incarnazione
del tuo figliuolo o dell’immortalità dell’anima
era dubbio?... Pur m’incresceva il dubitarne, e volentieri
l’intelletto avrei acchetato a credere quanto di te
crede e pratica la santa Chiesa. Ma ciò non desiderava
io, o Signore, per amore che a te portassi e alla tua
infinita bontà, quanto per una certa servile temenza che
aveva delle pene dell’inferno; e spesso mi sonavano
orribilmente nell’immaginazione l’angeliche trombe del
gran giorno de’ premj e delle pene, e ti vedeva seder
sopra le nubi, e udiva dirti parole piene di spavento,
<i>Andate, maledetti, nel fuoco eterno</i>. E questo pensiero
era in me sì forte, che qualche volta era costretto parteciparlo
con alcun mio amico o conoscente...; e vinto
da questo timore, mi confessava e mi comunicava nei
tempi e col modo che comanda la tua Chiesa romana:
e se alcuna volta mi pareva d’aver tralasciato alcun
peccato per negligenza o per vergogna, replicava la
confessione, e molte fiate la faceva generale. Nel manifestare
nondimeno i miei dubbj al confessore, non li
manifestava con tanta forza nelle parole, con quanta
mi si facevano sentire nell’animo, perciocchè alcune
volte era vicino al non credere... Ma pure mi consolava
credendo che tu dovessi perdonare anche a coloro che
<span class="pagenum" id="Page_396">[396]</span>
non avessero in te creduto, purchè la loro incredulità
non da ostinazione e malignità fosse fomentata; i quali
vizj tu sai, o Signore, che da me erano e sono lontanissimi.
Perciocchè tu sai che sempre desiderai l’esaltazione
della tua fede con affetto incredibile, e desiderai
con fervore piuttosto mondano che spirituale, grandissimo
nondimeno, che la sede della tua fede e del pontificato
in Roma sin alla fin de’ secoli si conservasse; e
sai che il nome di luterano e d’eretico era da me come
cosa pestifera aborrito e abominato, sebben di coloro
che per ragione, com’essi dicevano, di Stato vacillavano
nella tua fede e all’intera incredulità erano assai
vicini, non ischivai alcuna fiata la domestichissima
conversazione».
</p>

<p>
Così penò sette anni (1579-86), supplicando or l’uno
or l’altro per la sua liberazione, e intanto altri pubblicò
la sua <i>Gerusalemme</i>, non ancor bene limata; e tosto
volò per Italia coll’esito più desiderabile, cioè con molti
strapazzi e moltissima ammirazione. Torquato scese a
difendersi, o piuttosto a confessarsi in colpa, giacchè
insiste continuo sul non aver potuto perfezionare il
poema suo; anzi lo rifuse nella <i>Gerusalemme conquistata</i>
(1593), opera più fedele alla storia, più castigata
di stile e d’invenzioni, ma che la posterità ripudiò,
benchè egli la preferisse all’altra, di cui dicea vergognarsi<a class="tag" id="tag193" href="#note193">[193]</a>.
Religioso sempre, e più negli ultimi anni,
<span class="pagenum" id="Page_397">[397]</span>
tentò anche un poema biblico, le <i>Sette giornate del
mondo creato</i>, stucchevole com’è sempre il descrivere
senz’azione, quand’anche fosser minori le controversie
e più vive le pitture, e in quella fredda enumerazione
non lasciasse sentire la fatica d’un poeta, anzichè la
voce de’ cieli che narrano la gloria di Dio. Del suo
<i>Aminta</i> già parlammo (t. <span class="smcap lowercase">X</span>, p. 217). La tragedia del
<i>Torrismondo</i>, amore incestuoso di fratello, tiene degl’intrecci
romanzeschi che allora piacevano, e degli orrori
che oggi ripiaciono. I sonetti e le canzoni di lui diconsi
i migliori dopo il Petrarca; ma niun li legge, e
pochi le prose, dettate senza pretensione, ma senza
forza, perocchè i difetti del Tasso sono piuttosto negativi.
</p>

<p>
Del resto il farne il tipo dell’ingiustizia critica è esagerazione.
In sei mesi comparvero sei stampe del <i>Goffredo</i>;
diciotto in cinque anni; ed una in Francia, dove
era veneratissimo, e dove Balzac, dispensiero della
gloria, diceva che «Virgilio è causa che il Tasso non
sia il primo, e il Tasso è causa che Virgilio non sia
solo», benchè il rimproveri perchè mescola il sacro
al gentilesco, e come il suo Ismeno, «sovente in uso
empio e profano Confonde le due leggi a sè mal note».
Malherbe non saziavasi d’ammirare l’<i>Aminta</i>, e avrebbe
dato (dice Ménage) tutto un mondo per esserne l’autore<a class="tag" id="tag194" href="#note194">[194]</a>.
In Italia il Tasso ebbe per lo meno tanti difensori
<span class="pagenum" id="Page_398">[398]</span>
quanti aggressori; e ruppero lancie per lui Giulio
Gustavini, l’Iseo, Nicolò degli Oddi, Malatesta Porta, Alessandro
Tassoni, Giambattista Marini, Camillo Pellegrini,
Giulio Ottonelli, Paolo Beni. Che se il Salviati, anche col
nome di Ormanozzo Rigoli, Orlando Pescetti, Giovanni
Talentoni, Orazio Ariosto, Lodovico del Pellegrino,
Francesco Patrizio, Gian de’ Bardi, Orazio Lombardelli
il combattevano, serbavangli però altissimo seggio,
giacchè disputavano qual fosse superiore esso o l’Ariosto.
</p>

<p>
Ma l’Ariosto è il poeta del libero slancio, della fantasia
apparentemente sbrigliata; rinterza quattro o
cinque avvenimenti contemporanei, e tutto si fa perdonare
colla lucida eleganza e l’animata soavità. Il Tasso
non sa ribellarsi nè alla Crusca nè ad Aristotele nè
all’opinione, e si sottomette alle credenze, agli usi, ai
precetti. L’Ariosto non bada nè ad Omero nè a Virgilio,
ma al proprio capriccio; si ride del soggetto,
degli uditori, di se stesso; maneggia la lingua da padrone
e padrone ricchissimo. Il Tasso s’assoggetta al
desiderio de’ dotti contemporanei, che voleano ripristinare
la grammatica e la politica antica, non dà un
passo se nol giustifichi cogli esempj, non un viluppo
arrischia se non serva a tardare o svolgere l’azione
principale; e il suo riprodurre i Classici non consiste
in reminiscenze, come avviene a Dante e all’Ariosto,
ma in imitazioni fino al plagio. Canta armi e cavalieri,
ma rimovendo l’ironia per ridursi sentimentale e galante;
cerca lo splendore più che l’originalità e l’avventuroso;
poeta della grazia artifiziata, della forma
plastica inalterabile, povero nella lingua, zoppo nell’ottava,
dando ai Secentisti l’esempio del descriver per
<span class="pagenum" id="Page_399">[399]</span>
descrivere e dell’iperbole. L’Ariosto esprime la reviviscenza
pagana al tempo de’ Medici, con quell’innamoramento
della forma esteriore, della vaghezza corporea,
e la foga de’ sensi e della vita, e il barbaglio delle fantasie:
il Tasso, sempre in tono di convinzione, sebbene
profitti della macchina cavalleresca coi duelli e colle
magìe, indica il ritorno dello spirito cristiano nella devota
impressione, nella religiosità di quei cavalieri,
nelle processioni, nella compunzione, nella costante dignità
di eroi, non affascinati dalla verga romanzesca,
e ribattezzati nel lavacro di Trento. Se non che da fantasia
e memoria lascia usurpare troppo spesso il luogo
della fede reale; i prodigi vacillano fra il miracolo e la
spiegazion naturale; Musulmani e Cristiani adoprano il
linguaggio stesso, amano allo stesso modo; il continuo
imitare elide l’impressione d’un’epica originalità; tanta
mescolanza di falso e di fittizio, tanta malaticcia dolcezza
rivelano il languore che invadeva la letteratura come
la nazione, riducendola a falsa retorica, a poesia dotta,
come quando è perduto il senso della poesia creatrice.
Ma se la fantasia più vivace, le invenzioni più abbaglianti,
una più vasta concezione, una maggior libertà
ci fanno ammirar altri, nel Tasso amiamo quella mesta
armonia, quelle voci di cuore, quella simmetria, quel
converger tutte le forze cristiane a un fine grande, al
quale mettono capo le molteplici avventure. E que’ sentimenti
son ancora d’oggi, più che non le cupe architetture
di Dante o il caleidoscopio dell’Ariosto: la gran
quistione del recuperar la terra ove nacque la civiltà e
fu compita la redenzione, non è per anco risolta; laonde
le simpatie sono tuttavia assicurate a Torquato, nel
quale amiam pure i difetti e le piccolezze, perchè il
gusto di scoprirle ci toglie la mortificazione d’un confronto
trascendente.
</p>

<p>
Ma dei difetti del Tasso è colpa in parte l’indole di
<span class="pagenum" id="Page_400">[400]</span>
lui, uno di quelli che pajono predestinati a soffrire.
Bisognoso d’uscir da se stesso, di piacere alle donne,
alla Corte, ispirazione principale de’ suoi canti; anche
dopo scarcerato, e quantunque avesse scritto «non
convenire per le ingiustizie degli uomini i buoni ingegni
avvilirsi, ma doversi separare dal vulgo con l’altezza
dell’animo e con gli scritti, ne’ quali ha poca forza
la fortuna, nessuna la potenza de’ grandi», non si sentì
forza di abbandonare i principi<a class="tag" id="tag195" href="#note195">[195]</a> e raccogliersi nella
dignità d’uomo grande. Se si sentisse stanco della continua
fatica di piacere, trovavasi senza affetti domestici,
senza una patria, senza una dimora fissa; e andava vagando,
ricevuto a onore dappertutto; i vescovi si pregiavano
di ospitarlo, le città ne registravano sui loro
fasti il passaggio<a class="tag" id="tag196" href="#note196">[196]</a>; Genova l’invitò a legger filosofia
«con la provvigione di quattrocento scudi d’oro fermi
e altrettanti straordinarj»: eppure sempre pareagli
esser infelice, lamentavasi de’ libraj indiscreti<a class="tag" id="tag197" href="#note197">[197]</a>, per
povertà non potea soddisfare innocentissime voglie, e
dovea vendere o impegnare i doni<a class="tag" id="tag198" href="#note198">[198]</a>.
</p>

<p>
<span class="pagenum" id="Page_401">[401]</span>
</p>

<p>
Continuò querele e preghiere finchè il papa lo chiamò
a ricevere in Campidoglio la corona che aveva onorato
Petrarca. Venne, ma stremo di salute, benchè ancora
in buona età; e non nei palagi degli Aldobrandini, ma
si raccolse nel convento di Sant’Onofrio, su quell’altura,
così opportuna a contemplare la città delle glorie cadute;
e sentendosi finire, scriveva: — Il mondo ha pur
voluto aver la vittoria di condurmi alla sepoltura
mendico, quand’io pensava che quella gloria che, malgrado
di chi non vuole, avrà questo secolo da’ miei
scritti, non fosse per lasciarmi in alcun modo senza
guiderdone. Mi son fatto condurre in questo monastero...
quasi per cominciar da questo luogo eminente, e colla
conversazione di questi buoni padri, la mia conversazione
in cielo». E di cinquantun anno morì come un
santo, e l’alloro non potè fregiare che la sua bara.
</p>

<p>
Muori in pace, anima gemebonda, e lascia la scena
al gran ciarlatano, che alla simmetria virgiliana e petrarchesca
surroghi la bizzarria mescolata di audace e
di pedantesco.
</p>

<p>
Giambattista Marini da Napoli (1569-1625), toltosi al fôro per seguire
il genio poetico, cioè le volubilità del suo carattere,
come negli atti così nello stile imitando gli Spagnuoli,
voleva il gonfio, il pomposo, il madrigalesco; ponea
scopo della poesia l’eccitare stupore<a class="tag" id="tag199" href="#note199">[199]</a>; e gli scambietti
<span class="pagenum" id="Page_402">[402]</span>
ginnastici fra gente che si storpiava nella purezza
parvero non solo perdonabili ma lodevoli. Tutto prosopopee
e lambiccature, le sue intitola <i>Poesie amorose,
lugubri, marittime, polifemiche, risate, fischiate, baci,
lacrime, devozioni</i>... Che ragionevolezza di sentimenti
o di frase? che politica? che coraggio? che morale?
Allegro cortigiano, non pensa a riformare nè l’arte nè
l’opinione; veste al suo ingegno la livrea del tempo, e
navigando a fior d’acqua sulla corrente, qualunque
soggetto trova buono a’ sonori suoi nulla; mai non
osservando il lato serio della vita, indulge a una voluttà
sistematica, senza trasporti meretricj, ma senza
pudore; soprattutto sa mettere in iscena se stesso, segnalarsi
per amicizie e nimicizie, e così scrocca la
gloria, com’altri scroccavano un impiego.
</p>

<p>
Chi va curioso sulle velleità della moda, indagherà
il perchè l’amore del gonfio e del vanitoso sì nella letteratura,
sì nelle arti, divenisse allora epidemico. La
Germania anfanò nella scuola del Lohenstein; l’Inghilterra
nell’eufuismo; la Spagna principalmente nello
stile colto del Gongora. Centro de’ begli spiriti parigini
erano Giulia Savelli marchesa Pisani, e Caterina di Vivonne
nata a Roma (1600) da un Pisani, poi divenuta marchesa
di Rambouillet, che nel loro palazzo, costruito e
disposto all’italiana, introdussero le tradizioni del natìo
paese sul vivere elegante; e adottato un nome e un
linguaggio convenzionale, pretensivo, lambiccato, si fecero
legislatrici d’un gusto frivolmente colto, pedantescamente
arguto. Se v’aggiungiamo l’azione di Maria
de’ Medici regina, circondata di cortigiani fiorentini, è
facile comprendere quanto dovesse acquistarvi predominio
l’italiano.
</p>

<p>
Giusta i concetti d’allora, chiamavasi Plejade l’eletta
degl’ingegni francesi, e questi s’affaticavano dietro ai
nostri classici non meno che agli antichi: di Ronsard
<span class="pagenum" id="Page_403">[403]</span>
dicevasi che pindarizzava e petrarcheggiava; di Voiture
abbiamo versi italiani; di cose e frasi italiane ribocca
Balzac, l’autore allora più rinomato; citazioni di versi
italiani frequentano in Racine e Boileau. Ménage, corifeo
della consorteria italianizzante, commentò l’<i>Aminta</i>
e le rime di monsignor Della Casa; soccorso dal Redi
e dal Dati, cercò della lingua nostra etimologie, stravaganti
le più e ridicole, tutte senza sistema; ed egli e
Chapelain, l’epico aspettato di quell’età, inviavano alla
nostra Crusca l’interpretazione di qualche verso del
Petrarca. L’abate Regnier Desmarets italianizzò Anacreonte,
e a tacer altre opere, fece una canzone che i
sopracciò credettero del Petrarca, e gli meritò posto
nella Crusca; e il Redi, colla condiscendenza d’amico,
asseriva che «scrive prose e versi con tanta proprietà,
purità e finezza, che qualsiasi più oculatissimo critico
non potrà mai credere ch’egli non sia nato e nutrito
nel cuore della Toscana».
</p>

<p>
Reggendo Maria de’ Medici, nell’intervallo tra la potenza
del Concini accademico della Crusca e quella del
Richelieu, spiegossi colà il furore de’ romanzi, a capo
di tutti camminando l’<i>Astrea</i> di D’Urfé, il quale era
molto vissuto in Savoja praticandovi san Francesco di
Sales, e diceva: — Io ha fatto il manuale de’ cortigiani,
come quel santo il manuale de’ devoti». Dietro a lui
un armento d’imitatori ebbe rinomanza effimera, ma
estesa efficacia sulla società; ed abbandonato il vero
nell’invenzione, facilmente se ne staccarono anche nell’espressione,
tutta concetti e smancerie.
</p>

<p>
Per trovare il peggior secentismo basterebbe assaggiare
un de’ migliori, Gian Pietro Camus vescovo di
Belley, che alla pietà credette servire non meno coll’ardentissimo
zelo in convertire protestanti che col
pubblicare ben cinquanta romanzi, quali le <i>Memorie di
Daria</i>, dove si vede l’idea d’una vita devota e d’una
<span class="pagenum" id="Page_404">[404]</span>
morte religiosa, l’<i>Agathonfilo</i> o i <i>Martiri siciliani</i>,
dove si scopre l’arte di ben amare per antidoto alle
affezioni disoneste, gli <i>Spettacoli d’orrore</i>, l’<i>Anfiteatro
insanguinato</i>, il <i>Pentagono istorico</i> che mostra in
cinque facciate altrettanti accidenti segnalati<a class="tag" id="tag200" href="#note200">[200]</a>. Che
dirò del Bartas, il quale chiama i venti <i>postiglioni di
Eolo</i>, il sole <i>duca delle candele</i>, i monti della sua
Guascogna <i>infarinati d’una neve eterna</i>?
</p>

<p>
In questa Francia era venuto il Tasso, e n’aveva osservato
con finezza e dipinto con verità i costumi. Vi
capitò anche il Marini (1615), e non comprese nulla di quel
grand’intrico di furberia e menzogna che fu la Fronda,
<span class="pagenum" id="Page_405">[405]</span>
nè di quella società ove tutti i vizj ammantavansi di
tutte le grazie; ove le sollevazioni erano un intermezzo
delle galanterie; ove, tra il profondo disordine recato
dalla mancanza d’istituzioni, i Francesi apparivano insolenti
fin nell’umiliarsi, rispettosi fin nella ribellione.
Il Marini non vi riconobbe che materia di ciarlatanesche
gofferie: «Mi son dato al linguaggio francioso, del
qual per altro fin qui non ho imparato che <i>huy</i> e <i>neni</i>;
ma neanche questo mi par poco, poichè quanto si può
dire al mondo consiste tutto in affermativa o negativa.
Circa al paese che dirvi? egli è un mondo; un mondo,
dico, non tanto per la grandezza, per la gente e per la
varietà, quanto perchè egli è mirabile per le sue stravaganze:
le stravaganze fanno bello il mondo; perciocchè
sendo composto di contrarj, questa contrarietà costituisce
una lega che lo mantiene: nè più nè meno la
Francia è tutta piena di ripugnanze e di sproporzioni,
le quali però formano una discordia concorde che la
conservano; costumi bizzarri, furie terribili, mutazioni
continue, guerre civili perpetue, disordini senza regola,
estremi senza mezzo, scompigli, garbugli, disconcerti
e confusioni; cose insomma che la dovrebbero distruggere,
per miracolo la tengono in piedi; un mondo veramente,
anzi un mondaccio più stravagante del mondo
istesso.
</p>

<p>
«Incominciate prima dalla maniera del vivere: ogni
cosa va alla rovescia, e le donne son uomini, intendetemi
sanamente; voglio dire che quelle hanno cura del
governo della casa, e questi si usurpano tutti i lor ricami
e tutte le loro pompe. Le dame studiano la pallidezza,
e quasi tutte pajono quotidiane; e per essere
tenute più belle sogliono mettersi degl’impiastri e dei
bullettini sul viso; si spruzzan le chiome di certa polvere
di Zanni che le fa diventar canute, talchè da principio
io stimava che tutte fossero vecchie.
</p>

<p>
<span class="pagenum" id="Page_406">[406]</span>
</p>

<p>
«Veniamo al vestire. Usano portar attorno certi
cerchi di botte a guisa di pergole, che si chiamano vertugadi;
questo quanto alle donne: gli uomini in sulle
freddure maggiori vanno in camiscia; ma vi ha un’altra
stravaganza più bella, che alcuni sotto la camiscia portano
il farsetto; guardate che nuova foggia d’ipocrisia
cortigiana! Portano la schiena aperta d’alto a basso,
appunto come le tinche che si spaccano per le spalle; i
manichini son più lunghi delle maniche, onde rovesciandoli
sulle braccia, par che la camiscia venga a ricoprirne
il giubbone; hanno per costume di andare sempre stivalati
e speronati: e questa è pure una delle stravaganze
notabili; perchè tal ci è che non ebbe mai cavallo
in sua stalla, nè cavalcò in sua vita, e tuttavia va in
arnese di cavallerizzo: nè per altra cagione penso io
che costoro sien chiamati <i>galli</i> se non perchè appunto,
come tanti galletti, hanno a tutte l’ore gli sproni ai
piedi: in quanto a me, piuttosto che <i>galli</i> dovrebbero
esser detti <i>pappagalli</i>; poichè, sebben la maggior parte,
quanto alla cappa ed alle calze, vestano di scarlatto, il
resto è di più colori che non sono le tavolozze dei dipintori.
Pennacchiere lunghe come code di volpi, e
sopra la testa tengono un’altra testa posticcia con capegli
contraffatti, e si chiama <i>parrucca</i>...
</p>

<p>
«Anch’io, per non uscir dell’usanza, sono stato costretto
a pigliare i medesimi abiti: oh Dio, se voi mi
vedeste impacciato tra queste spoglie da mammalucco,
so che vi darei da ridere per un pezzo. In primis la
punta della pancia del mio giubbone confina con le
natiche; il diametro della larghezza e della profondità
delle mie brache nol saprebbe pigliar Euclide; fortificate
poi di stringhe a quattro doppj: due pezze intere
di zendado sono andate a farmi un pajo di legami che
mi vanno sbattocchiando pendoloni fino a mezza gamba
colla musica del <i>tif taf</i>: l’inventore di questi collari ebbe
<span class="pagenum" id="Page_407">[407]</span>
più sottile lo ingegno di colui che fece il pertugio all’ago;
son edificati con architettura dorica, ed hanno il
suo controforte e ’l rivellino intorno, giusti, tesi, tirati
a livello; ma bisogna far conto di aver la testa entro
un bacino di majolica, e di tener sempre il collo incollato
come se fosse di stucco. Calzo certe scarpe che
pajono quelle di Enea, secondo che io lo vidi dipinto
nelle figure d’un mio Virgilio vecchio; nè per farle entrare
bisogna molto affaticarsi a sbattere il piede, poichè
hanno d’ambedue i lati l’apertura sì sbrandellata che
mi convien quasi trascinare gli scarpellini per terra:
per fettuccie hanno su certi rosoni, o vogliam dire cavoli-cappucci,
che mi fanno i piedi pellicciuti come i
piccioni casarecci; sono scarpe e zoccoli insieme insieme,
e le suole hanno uno scannetto sotto il tallone,
per lo quale potrebbono pretendere dell’Altezza. Paro
poi Cibele colla testa turrita, perchè porto un cappellaccio
lionbrunesco che farebbe ombra a Marocco, più
aguzzo dell’aguglia di San Maguto: infine tutte le cose
hanno qui dello appuntato, i capelli, i giubboni, le
scarpe, le barbe, i cervelli, infino i tetti delle case. Si
possono immaginare stravaganze maggiori? vanno i
cavalieri la notte e il giorno <i>permenandosi</i> (così si dice
qui andar a spasso), e per ogni mosca che passa, le
disfide e i duelli volano... Le cerimonie ordinarie tra
gli amici son tante, e i complimenti son tali, che per
arrivare a saper fare una riverenza bisogna andare alla
scuola delle danze ad imparar le capriole, perchè ci
va un balletto prima che s’incominci a parlare.
</p>

<p>
«Le signore non hanno scrupolo di lasciarsi baciare
in pubblico, e si tratta con tanta libertà, che ogni pastore
può dire comodamente alla sua ninfa il fatto suo:
per tutto il resto non si vede che giuochi, conviti, festini,
e con balletti e con banchetti continui si fa gozzoviglia...
L’acqua si vende; e gli speziali tengono bottega
<span class="pagenum" id="Page_408">[408]</span>
di castagne, di capperi, di formaggi, di caviaro.
Di frutti, questo so, ce n’è più dovizia che di creanza
in tinello: si fa gran guasto di vino, e per tutti i cantoni
ad ogni momento si vede trafficar la bottiglia. La nobiltà
è splendida, ma la plebe è tinta in berrettino:
bisogna soprattutto guardarsi dalle furie de’ signori
lacchè, creature anch’esse stravagantissime e insolenti
di sette cotte: io ho opinione che costoro sono una spezie
di gente differente dagli altri uomini, verbigrazia come
i satiri o i fauni...
</p>

<p>
«Dove lascio la seccaggine dei pitocchi? Oh che zanzare
fastidiose! a discacciarle vi vuol altro che la rosta
o l’acqua bollita! e vi è tanti di questi furfantoni, e
accattano per le chiese e per le strade con tanta importunità,
che sono insopportabili. Tutto questo è nulla rispetto
alle stravaganze del clima, che conformandosi
all’umore degli abitanti, non ha giammai fermezza e
stabilità. Il sole va sempre in maschera, per imitar
forse le damigelle che costumano anch’esse di andar
mascherate. Quando piove è il miglior tempo che faccia,
perchè allora si lavano le strade; in altri tempi la
broda e la mostarda vi baciano le mani, ed è un diavol
di mota più attaccaticcia e tenace che non è il male
de’ suoi bordelli.
</p>

<p>
«Volete voi altro? Infino il parlare è pieno di stravaganze;
l’oro si appella <i>argento</i>, far colazione si dice
<i>digiunare</i>; le città son dette <i>ville</i>, i medici <i>medicini</i>,
le meretrici <i>ganze</i>, i ruffiani <i>maccheroni</i>, e il brodo
<i>buglione</i>, come se fosse della schiatta di Goffredo; un
<i>buso</i> significa un pezzo di legno; aver una <i>botta</i> in sulla
gamba vuol dire uno stivale»<a class="tag" id="tag201" href="#note201">[201]</a>.
</p>

<p>
La futilità non potrà mai arrivare alla grandezza:
<span class="pagenum" id="Page_409">[409]</span>
eppure il Marini trova fortuna in Francia; la società
Rambouillet lo corteggia, ed egli sa cattivarsela, e formare
scuola di galanti voluttà; canta in seicento versi
<span class="pagenum" id="Page_410">[410]</span>
«lo stupore delle bellezze corporali della regina», e
«delle chiome sottil la massa bionda», e «il naso, muro
di confine fra due prati di candid’ostro e di purpurea
<span class="pagenum" id="Page_411">[411]</span>
neve», e la «leggerissima foresta» del labbro superiore,
e le pupille «dov’è scritto in bruno <i>Il Sole è qui</i>», e il
seno «valle di giglio ove passeggia aprile»<a class="tag" id="tag202" href="#note202">[202]</a>.
</p>

<p>
Mentre il Tasso vi era rimasto e partito col medesimo
abito, dovè farsi prestare uno scudo, e gli mancava
di che comprar un popone, Maria assegna al Marini
duemila scudi, e ferma la carrozza quando lo scontra
<span class="pagenum" id="Page_412">[412]</span>
per via; il Concini gli concede d’andar a farsi pagare
cinquecento scudi d’oro, ed egli va e ne domanda mille;
e perchè il ministro gli dice: — Diavolo, siete ben napoletano!»
egli risponde: — Eccellenza, è una fortuna
che non ho inteso tremila; così poco capisco del vostro
francese». Quando tornò a Napoli (1624), i lazzaroni furongli
incontro ballonzando e spargendo rose; i gentiluomini
a cavallo, le signore ai balconi, e s’una bandiera leggevansi
applausi al Marini, «mare d’incomparabile
dottrina, spirito delle cetre, scopo delle penne, materia
degl’inchiostri, facondissimo, fecondissimo, felice, fenice,
decoro dell’alloro, degli oziosi cigni principe
emeritissimo».
</p>

<p>
Carlo Emanuele I di Savoja, che prima avealo fatto
arrestare supponendosi ingiuriato nella <i>Cuccagna</i>, dappoi
lo protesse, e gli suggerì un’epopea sugli amori di
<i>Adone e Venere</i>. Addio dunque ogni moralità, ogni
sentimento generoso; addio anche l’interesse, che non
può legarci al duolo o ai gaudj d’esseri soprannaturali,
nè a situazioni che non ci ritornano sovra noi stessi;
tutto converrà sostenere sull’ingegno e abbandonando
l’istintiva spontaneità, immolar il bello al magnifico, la
purezza al barbaglio. E il Marini ne fece un poema più
lungo del <i>Furioso</i>, cioè di quarantacinquemila versi,
ove ogni canto forma quadro da sè, con titolo distinto,
come il <i>Palagio d’Amore</i>, la <i>Sorpresa d’Amore</i>, la
<i>Tragedia</i>, il <i>Giardino</i>. Coloritore fluido, armonico,
dovizioso, con versi agevoli, cadenze melodiose, frasi
volubili, arte di esprimer le cose più ribelli; pure non
una forma nuova creò, non un suo verso rimase nel
discorso. Quell’orditura gracilissima e monotona è obbligato
riempiere con succedentisi descrizioni, fatte per
descrivere, e in un labirinto d’affetti, di voluttà, d’immagini,
di pitture, moltiplicar le facili particolarità a
capriccio e senza scelta nè castigatezza; centodieci strofe
<span class="pagenum" id="Page_413">[413]</span>
consumando a descrivere una partita di scacchi fra
Venere e Mercurio, e riponendo il merito nel litigar
colle parole per trovarvi contrasti e giocherelli. Appena
il pubblicava di cinquantaquattro anni, l’<i>Adone</i> è levato
a cielo; Carlo Emanuele l’orna cavaliero; tutti sono affascinati
da quella pittura voluttuosa, tutti adorano costui
che avea saputo accoppiare il tipo italiano collo spagnuolo,
l’armonia musicale colle sparate: — Nella più
pura parte dell’anima mia sta viva opinione che voi
siate il maggior poeta di quanti ne nascessero tra Toscani,
tra Latini, o tra Greci, o tra gli Egizj, o tra i
Caldei, o tra gli Ebrei», dicevagli l’Achillini, che doveva
aver letto i poeti egizj e caldei, e che a vicenda
poeta anch’egli de’ più strampalati, era messo in cielo,
ebbe dall’Università di Bologna un’iscrizione come <i>Musageti
omniscio</i>, e da Luigi XIII il regalo di quattordicimila
scudi per una canzone ove diceva che <i>A’ bronzi
suoi serve di palla il mondo</i>, e pel sonetto che comincia
<i>Sudate, o fuochi, a preparar metalli</i>.
</p>

<p>
Dove vuolsi riflettere che prima dell’irruzione dei
giornali, scarsissima diffondeasi la fama, pensando gli
autori a meritare più che a farsi proclamare, nè essendovi
chi per professione trafficasse di lodi e vituperi.
Cristoforo Colombo non trovasi nominato da contemporanei
che in una lettera del dicembre 1493 del nostro
Pietro Martire d’Angera; e nel 1520 persone spagnuole
ignoravano se ancora vivesse. Ecco perchè venivano
accarezzati quei che alzavano la voce, come vedemmo
dell’Aretino e simile schiuma, come ora fu del Leti, del
Marini, di cotesti spaccamondo della letteratura, i quali
secondavano l’andazzo manufatturando la propria gloria
con un branco a sè devoto, blandendo i bassi istinti,
celebrando da sè i proprj trionfi, volendo primeggiare
qualunque ne fosse la via, e durando così una vita acclamata; — che
importa se finirà tutta coll’esequie?
<span class="pagenum" id="Page_414">[414]</span>
Agli applausi però corrispondevano le contumelie; che
se il Tasso ne piagnucolava, altri rimorsicavano; e in
chiassose baruffe si scanagliarono il padre Noris col
padre Macedo, il Mongelia col Magliabechi, il Vigliano
con Alessandro Marchetti, il Borelli con molti; il Sergardi
vien sino ai pugni col Gravina; alle capiglie fra
il Tassoni, il Brusantini, l’Aromatari a proposito d’Aristotele
e del Petrarca, intervennero processi e imprigionamenti;
svergognatissime contumelie furono avventate
al cardinale Pallavicino; Geminiano Montanari
filosofo modenese clamorosi litigi sostenne con Donato
Rossetti a proposito della capillarità, e molte stoccate
diede e ricevette<a class="tag" id="tag203" href="#note203">[203]</a>.
</p>

<p>
Avendo il Marini, in un sonetto sulle fatiche d’Ercole,
confuso il leon nemeo coll’idra di Lerna, gliene fecero
colpa quasi d’un dogma fallito, principalmente Gaspare
Mùrtola genovese, segretario di Carlo Emanuele e autore
del <i>Mondo creato</i>; fioccarono epigrammi, sonetti,
libelli: e <i>Murtoleide</i> e <i>Marineide</i> e sconcezze e infamie;
il Mùrtola sparò una schioppettata all’emulo; e andava
al patibolo se il Marini non avesse intercesso: ma il
Mùrtola, cui pesava il benefizio, lo denunziò d’avere
<span class="pagenum" id="Page_415">[415]</span>
sparlato del duca. Anche Tommaso Stigliani della Basilicata,
nel <i>Mondo nuovo</i>, sfoggio di meravigliosi
capricci, sotto il simbolo dell’<i>uom marino</i> malmenò
il glorioso, che lo ripagò con sonetti intitolati le
<i>Smorfie</i> e con lettere, poi nell’<i>Adone</i>, sicchè quegli, spaventato
d’un’immortalità di vituperj, si umiliò; ma come
l’emulo morì, egli caninamente addentò l’<i>Adone</i> nell’<i>Occhiale</i>,
ove non trovi pur una buona critica a chi
tante ne meritava. Tutto il mondo s’indignò di costui,
che osava tirar pietre contro l’altare; Angelico Aprosio
di Ventimiglia avventogli l’<i>Occhiale stritolato</i> e il
<i>Vaglio</i><a class="tag" id="tag204" href="#note204">[204]</a>; Stigliani gli ribattè il <i>Molino</i>; Aprosio
rimbalzò il <i>Buratto</i>. Ma nè ingiurie nè lodi salvarono il
Marini dal meritato giudizio, ed egli restò ai posteri
come il tipo del gusto dei Secentisti, i quali, invece di
opporsi alla letteratura spagnuola almeno per ira contro
i dominanti, prosatori e poeti s’anfanarono dietro a
costui nel volere per calcolo l’originalità, ma cercandola
non nel sentimento e nel vero, ma nelle forme e nelle
parole, donde nasce la maniera; e rimbombo di voci
oziose in luogo di pensieri e di sentimenti, e insistente
gonfiezza, e profusione del superlativo. Chè di tutte le
corruzioni la più seduttrice è il pensiero ricercato; e,
preso quel gusto, difficilissimo riesce il divezzarsene.
</p>

<p>
A Giambattista delle Grottaglie presso Brindisi, amico
de’ migliori d’allora, applaudito per le sue <i>Poesie meliche</i>
e più per gli <i>Epicedj</i> tutti turgidezza e traslati
arditissimi, alcuni suggerivano di tenersi al Petrarca;
ma egli rispondeva: — Non voglio murar sul vecchio,
ma fabbricare a mio talento lo stile; che sia di me solo:
che ci sarebbe di nuovo se tutti imitassero il Petrarca?
e se questi fosse vissuto al nostro tempo, avrebbe mutato
<span class="pagenum" id="Page_416">[416]</span>
modo per ottenere applausi e gloria appresso gli
eruditi».
</p>

<p>
La nostra letteratura nasceva nel Trecento, ma da una
decrepita, onde alle inesperienze infantili univa i trastulli
di rimbambita. Niuna meraviglia dunque se già
allora troviamo lo stile a contrasti e l’antitesi; fin
nel forbitissimo Petrarca possono indicarsi cotali lambiccature
or di senso or di parole. Gl’imitatori pretesero
farle passare per bellezze; tanto più che, moltiplicando
versi sopra affetti non sentiti, e restringendosi a
studiar le parole, doveano supplire con artifizj di testa
alla tepidezza del cuore. Nel Cinquecento ne ricorre
traccia anche ne’ migliori; ne abbonda il Tasso; ma coi
Marinisti l’antitesi non fu più un mezzo, bensì il fine;
non un ornamento, bensì la sostanza. Geografia, storia,
l’universo non si esaminarono più che per bottinarvi
metafore, guardando all’appariscenza dell’immagine
non alla proprietà e finezza; niuna cosa dicendo direttamente,
ma solo in relazione o contrapposizione di
altre o da’ suoi effetti; accostando confusamente due
termini di paragone, di cui coglieansi relazioni o dissomiglianze
estrinseche e appariscenti; assumendo una
voce o un modo in senso metaforico, poi recandone
l’azione a senso reale; e così di frasi idropiche infarcendo
l’etisia del soggetto, battendo di forza l’incudine
sinchè s’infocasse.
</p>

<p>
Aborrita dunque la naturalezza, neglettissima la lingua,
unica moda fu l’ingegnoso; e i magnati dello stile
e della metafora, al par di quelli che andavano pel
mondo, ostentavano oro sull’abito, e non aveano camicia;
scambiavano la maniera per grazia, il gonfio per
sublime, l’antitesi per eloquenza, i giochetti per leggiadria;
barcollanti lunaticamente fra insipida affettazione
e trivialità, volendo fuggire il monotono mediante il
bizzarro, talento reputavano l’accoppiare idee disparatissime;
<span class="pagenum" id="Page_417">[417]</span>
e poichè la vulgarità si accorda benissimo colla
gonfiezza, più non v’ebbe immagine, per isconcia, per
frivola, che non si addobbasse di metafore: le stelle
sono <i>narcisi del cielo</i>, sono <i>lucciole eterne</i>, mentre le
lucciole risolvonsi in vivi moccoli, in incarnate candele;
come il sole è un <i>boja che taglia colla scure dei raggi
il collo all’ombre</i>; l’Etna nevato, l’<i>arciprete dei monti
che in cotta bianca manda incensi al cielo</i>: per Ciro
di Pers i calcoli sono i marmi che gli nascono nelle
viscere per formargli la sepoltura; pel Marini gli sputi
della sua bella sono <i>spume di latte, fiocchi di neve</i>;
gl’insetti del capo della sua son per un altro <i>cavalieri
d’argento in campo d’oro</i>; un terzo paragona le anime
ai cavalli, cui, finita la corsa, è serbata in cielo <i>biada
d’eternità, stalla di stelle</i>.
</p>

<p>
Vi davano l’intonatura le scuole e le accademie,
dove si proponeano argomenti speciosi, paradossali,
più spesso insulsi: «che il vizio e la virtù non possono
celarsi, — se sia meglio ad una vecchia l’essere in gioventù
stata bella o deforme»; ed orazioni sopra soggetti
fittizj, finte ambasciate, accuse e difese di delitti
immaginarj e perciò stravaganti, e sostenere il pro e il
contro, e sempre battersi i fianchi per fare stupire con
iscambietti d’ingegno.
</p>

<p>
Questo dovea scintillare nelle raccolte fin dal titolo,
<i>I ruscelletti di Parnaso, I fuggilozio, L’eclissi della
luna ottomana</i>: Carlo Pietrasanta milanese fece gli
<i>Aborti di Clio</i>; Guasco Annibale una Tela cangiante
in madrigali; Marco Boschini veneziano scrisse in
quartine <i>La carta del navegar pittoresco... comparti
in oto venti, con i quali la nave venetiana vien conduta
in l’alto mar de la pitura come assoluta dominante
de quello, a confusion di chi non intende el
bossolo de la calamita</i>; Gianfrancesco Bonomi bolognese,
poeta cesareo, pubblicò <i>Virgulti di lauro,
<span class="pagenum" id="Page_418">[418]</span>
distinti in foglie, rami, bacche, sughi, corteccie e radici</i>;
Alessandro Adimari fiorentino, oltre raccolte col nome
di altre muse, pubblicò <i>La Polinnia, ovvero cinquanta
sonetti fondati sopra sentenze di Cornelio Tacito, con
argomento a ciascuna di esse, che uniti insieme formano
un breve discorso politico-morale</i>. Abbiamo la
<i>Maschera jatropolitica aspirante alla monarchia del
microcosmo</i>, giuoco serio di Eureta Misoscolo. Il dizionario
de’ pseudonimi dell’Aprosio è intitolato <i>La visiera
alzata, hecatoste di scrittori, che vaghi d’andare in
maschera fuor del tempo di carnevale, sono scoperti
da</i> ecc.; e vi mandò dietro una <i>Pentecoste</i>. Che più, se
gli scienziati stessi v’incolgono? il Torricelli dice che
«la forza della percossa porta nella scena delle meraviglie
la corona del principato», e che «il famoso Galileo
lavorava questa gioja per arricchirne il monile
della toscana filosofia». Il Montanari a un trattato contro
l’astrologia diede per titolo <i>La caccia del frugnuolo</i>: a
uno sul fulmine <i>Le forze di Eolo</i>; a uno sulle monete
<i>Zecca in consulta di Stato</i>. Carlo Moraschi fece la <i>Celeste
anatomia delle comete</i>; Corrado Confalonieri la
<i>Cometa decomata</i>; Carlo Manono il <i>Cannocchiale istorico,
che fa guardare dall’anno</i> 1668 <i>fin al principio
del mondo, e tira appresso le cose più memorabili
finora succedute</i>. <i>Via lactea</i> intitolansi le istituzioni
canoniche del valentissimo teologo Chiericato di Padova:
al <i>Gemitus columbæ</i> del Bellarmino il padre Gravina
oppose la <i>Vox turturis</i> in difesa de’ monaci: alla quale
essendo risposto col <i>Cave turturi male contra gemitum
columbæ exultanti</i>, egli replicò la <i>Congeminata vox
turturis</i>, ristampata col titolo <i>Resonans turturis concentus</i>.
Emanuele Tesauro, il Marini della prosa, stese
in questo stile un non breve trattato di filosofia morale.
Il famoso padre Lana ne scrisse uno <i>Della beltà
svelata in cui si scuoprono le bellezze dell’anima</i>, e
<span class="pagenum" id="Page_419">[419]</span>
ciascun capitolo presenta una metafora; il sesto è <i>La
regina al balcone</i>, cioè l’anima che per gli occhi fa
vedere le sue bellezze; il decimo <i>Le bevande amatorie
date a bever alla sposa del suo servitore per farla
adulterare</i>, cioè i diletti del corpo che rapiscono l’anima
a Dio; e così sempre. Perfino il celebre Lancisi nel 1720
stampava a Roma <i>De natura et præsagio Dioscurorum
nautis in tempestate occurrentium</i>; i quali Dioscuri
sono le parotidi critiche che appajono nelle febbri
maligne.
</p>

<p>
Viepiù si lardellarono di tali metafore le dissertazioni
accademiche e le tesi. All’Università di Torino,
Gianandrea Negro candidato in legge (-1594) sosteneva per
quindici giorni novecennovantanove tesi dialettiche,
fisiche, magiche, mediche, filosofiche, teologiche, morali,
di diritto civile e canonico e di matematiche; Pio
Appiani per nove giorni difendeva quattrocento proposizioni
legali.
</p>

<p>
Sfoggio di tali ciarlatanerie divenne il pulpito. Era
stato proverbialmente famoso il padre Panigarola di
Milano, che aveva avuto a maestri in patria gl’illustri
retori Natale Conti e Aonio Paleario, e a modello Cornelio
Musso (t. <span class="smcap lowercase">IX</span>, p. 289); e dopo una gioventù dissipata
vestitosi francescano, levò grido dai pulpiti principali.
Caterina de’ Medici il volle a Parigi; per le città d’Italia
ove giungeva era accolto a battimani, e spesso costretto
a recitar un discorso prima di riposarsi; fatto vescovo
d’Asti e da Sisto V spedito in Francia per le contese
degli Ugonotti, contro questi pubblicò le <i>Lezioni calviniche</i>;
e gloriavasi di aver congiunto la predicazione
colla teologia, perchè questa gl’insegnò a far più sicure
le prediche, quella a far più chiare le lezioni. Il cardinale
Federico Borromeo non rifina di lodarlo, anzi da
lui toglie il modello dell’oratore perfetto. Se più volte
fu ristampata la sua <i>Retorica ecclesiastica</i>, e nei sermoni
<span class="pagenum" id="Page_420">[420]</span>
non manca d’un certo calore, benchè fomentato
da figure più che da intima vigoria; nello stile barcolla
fra il rozzo e l’affettato, e invano vi cercheresti quella
cognizione del cuore che scuopre il vizio ne’ ripostigli,
quella pratica de’ santi libri che di là toglie tesori di bellezze;
nè più alcuno legge le novantasei opere che lasciò.
</p>

<p>
Poi ben presto quell’eloquenza, cui prima lode è la
semplicità, non si credette poter conseguire che col
pugno teso e coi capelli irti. I titoli medesimi delle prediche
d’allora tradiscono quell’infelicissima mania: Cesare
Battaglia milanese, fra molti panegirici, ha la <i>Sacra
Torre del Faro</i> per santa Caterina, il <i>Carbonchio fra
le ceneri e la lingua immortale</i> per sant’Antonio, i
<i>Tesori del niente</i> per san Gaetano, il <i>Briareo della
Chiesa</i> per san Nicola, e così l’<i>Archimede sacro</i>,
l’<i>Esemplare e il diadema del principe</i>; Mario de’ Bignoni
cappuccino veneziano intitola il suo quaresimale
<i>Splendori serafici degli opachi delle più celebri accademie,
rilucenti tra le ombre di vaghi geroglifici</i>;
Alessandro Maria Brianto fa l’<i>Antiparistasi del santo
amore</i>; Tommaso Caracciolo arcivescovo di Taranto
l’<i>Elio clerio, cioè il Sole del beato Gaetano Tiene,
intrecciato da un devoto del beato</i>; così il <i>Balsamo
della Fama Mamertina</i>, discorso per la sacra lettera
di Maria vergine ai Messinesi, del padre Epifania.
</p>

<p>
Bizzarrissime poi le proposizioni: e uno in sant’Antonio
riscontrava le metamorfosi d’Ovidio: un altro in
san Domenico le fatiche d’Ercole. Giuseppe Maria Fornara
nel <i>Nuovo sole di Milano sotto del santo chiodo
ascoso</i> provava in sei discorsi quella reliquia essere un
sole che nasce, che illumina, che riscalda, che essica,
che corre, che riposa. Il gesuita Ignazio Del Vio faceva
<i>Le gare di scambievole amore fra la rosa verginale
santa Rosalia, li gigli reali di Filippo V nostro
signore, e l’orto della Sicilia Palermo, intrecciate
<span class="pagenum" id="Page_421">[421]</span>
nella solenne festa di santa Rosalia</i> (1702). Il Lemene,
nell’elogio funebre di Filippo IV, dimostrava che fu
<i>magnum pietate, et magnitudine pium</i>. Del padre
Annibale Adami di Fermo abbiamo «Il santo fra’ grandi
di Spagna, grande di quattro grandati; cioè san Francesco
Borgia, esprimente nella sua santità e nel suo
nome le virtù di quattro santi Franceschi d’Assisi, di
Paola, di Savier e di Sales, giusta il detto dell’Ecclesiastico
<i>Fuit magnus juxta nomen suum</i>» (Roma 1672).
Giacomo Lubiani celebrava <i>il solstizio della gloria divina,
la cifera della divinità nell’augustissimo nome
di Gesù</i>, e in sant’Ignazio la <i>spada infocata</i>, dimostrandolo
«Ercole della Biscaja che porta nelle fiamme
del nome l’armeria de’ Serafini, il treno de’ miracolosi
spaventi nel fulmine della spada, in cui potresti intagliar
più vittorie che non fece Ruggero nella sua», e si scusa
di non poterne dire abbastanza «perchè gli manca l’algebra
dell’innumerevole». Paolo Arese, autore di sette
volumi di prediche lodatissime, a difesa di queste dettò
<i>La penna raffilata</i> e <i>La retroguardia di se stesso</i>. Frà
Giuseppe Paolo comasco così esordisce il suo quaresimale: — Per
adunare contro dei vizj, legionarj di Satanno,
un esercito numeroso, tocca tamburo questa
mattina la penitenza».
</p>

<p>
Gran maestro dell’affastellar le cose più disparate fu
il padre Emanuele Orchi, pur da Como, che con brani
d’erudizione profana, citazioni, epigrammi, filze di
proverbj, divinità gentili, astrologia, regge la tronfia
sua grandezza: ivi trovi gli <i>artificiosi tiriliri</i> d’un uccello;
ivi bachi da seta, che <i>mangiano e dormono con
saporoso sapore e saporito sopore</i>; ivi la Maddalena
<i>sollevata di fronte, sfrontata di faccia, sfacciata
d’aspetto</i>; ma udendo Cristo, <i>le si sveglia nel meriggio
del cuore l’austro piovoso di tenero compungimento,
e sollevando i vapori de’ confusi pensieri, stringe nel
<span class="pagenum" id="Page_422">[422]</span>
ciel della mente i nuvoli del dolore</i>. Non rispetto a
sè mostra costui, non agli uditori, non a Dio<a class="tag" id="tag205" href="#note205">[205]</a>, ma
sempre l’immagine, la pittura; o ti paragoni l’uomo
all’organo, o il peccatore alla lavandaja, che «nudata
il gomito, succinta al fianco, prende il panno sucido,
ginocchione si mette presso d’una fiumara, curva si
piega su d’una pietra pendente, insciuppa il panno nell’acqua,
lo stropiccia coi pugni, con le palme lo batte,
lo sciacqua, lo aggira, l’avvolge, lo scuote, l’aggroppa,
lo torce; indi postolo entro un secchione, ed al fervor
del fuoco in un caldajo, fatto nell’acqua con le ceneri
forti un mordente liscio, bollente gli lo cola di sopra;
giuoca di nuovo di schiena, rinforza le braccia, rincalza
la mano, liberale di sudore non meno che di sapone;
e finalmente fattasi all’acqua chiara, in quattro stropicciate,
tre scosse, due sciacquature, una torta, candido
più che prima e delicato ne cava il pannolino».
</p>

<p>
Per poco non prorompeva in applausi l’affollata
udienza; dalla quale congedandosi, egli ragiona dell’amor
suo che in pochi giorni gigante divenne, poichè
la loro attenzione gli fece da balia, il fasciò, il cullò;
poi dalle poppe divezzato coll’aloe dell’amara partenza,
si pascerà col solito cibo del massiccio affetto: la brama
poi di tornar a loro è una gravidanza matura, sicchè
egli starà colle doglie del parto, finchè la grazia del
cielo non gli serva da Lucina a figliar un nuovo maschio
quaresimale. Una volta erige un processo in regola
contro il ricco; un’altra espone il giudizio universale,
distinto in atti e intermezzi; un’altra architetta un monumento
trionfale per la risurrezione di Cristo. Così il
padre Caminata, in San Pietro del Vaticano, nel primo
<span class="pagenum" id="Page_423">[423]</span>
sermone fabbricò la statua dell’Ambizione; poi in ciascuno
de’ seguenti «le dava quattro martellate» per
levarne via le pecche.
</p>

<p>
Alberto Alberti trentino, il quale scagionò la Compagnia
di Gesù dalle imputazioni di Gaspare Scioppio
con tal calore, che questo, vedendosi stretto e smascherato,
dicono ne morisse di dolore, scrisse <i>Actio in eloquentiæ
cum profanæ tum sacræ corruptores</i> (Milano
1651), abusando delle forme stesse che condanna. E
Federico Borromeo in un’operetta a riprovazione di
quel predicare, racconta di uno che, spiegando la tentazione
di Gesù Cristo, e come Satana gli mostrò tutti
i regni del mondo, fece un trattato di geografia; un
altro cavò di sotto la cotta uno stilo; un terzo, esclamando
non poter più reggere a tanti orrori, si mosse
per andarsene, aspettando che il pubblico lo arrestasse;
ma poichè tutti tacquero, egli dovette fermarsi da sè.
Nel <i>Diario romano</i> d’un austero cattolico dal 1640 al
50 leggiamo: — Colla quaresima la commedia finisce
nelle case e nelle sale, e comincia nelle chiese e nei
pulpiti; la santa occupazione della predica serve a soddisfar
la sete di celebrità o l’adulazione. S’insegna la
metafisica, che il predicatore intende poco e gli uditori
niente: invece d’istruire e correggere, si decantano panegirici
nel solo intento di far passata. La scelta del
predicatore non dipende dal merito, ma dal favore».
Nel giornale napoletano dello Zazzera, sotto il dicembre
1616: — Sua eccellenza venne in carrozza con la moglie
in San Lorenzo, ove si cantò la messa con musica, e
predicò il padre Aqualino cappuccino le sue solite
facezie».
</p>

<p>
Insomma dappertutto un gusto licenzioso, che giudica
gretto ciò ch’è semplice, non vuol andare di passo,
ma a capriole. Nè la moda accecava a segno da non
avvedersi di quel delirio: Giambattista delle Grottaglie
<span class="pagenum" id="Page_424">[424]</span>
scrisse la <i>Censura del poetar moderno</i>; il gesuita Giuglaris,
che nelle prediche tiene il campo di siffatte enormità,
dettò piano e composto <i>La scuola della verità
aperta ai principi</i>. E dettavano castigato quelli che a
lode non aspiravano, potendosi ripetere dello stile ciò
che alcuno disse della morale, che per esser cattivi bisogna
fare uno sforzo.
</p>

<p>
Michelangelo Buonarroti il giovane (-1646) ammira il Petrarca,
ma ciò nol preserva dal contagio; e illustrando
il sonetto di lui <i>Amor che nel pensier mio vive e regna</i>,
dice: — Però, cortesissimi accademici, non prenderete
ad onta che io intorno a sì alto soggetto ardisca di
favellare, ned incolperete me di follìa e di troppa temerità,
poichè per obbedire a chi lo mi ha comandato,
e che giustamente farlo potea, per sì ampio pileggio e
sì pericoloso mare, tra l’onda di non certa lode, in
preda ai venti dell’ignoranza e del biasimo che per avventura
mi potrebbero sommergere, fiaccamente solcando
colla navicella del mio debole ingegno, mi sono
impelagato». A questo corvettare credeasi obbligato
quando ragionasse a dotti; ma allorchè assumeva il
linguaggio del popolo, tornava alla natura, come nella
<i>Tancia</i> e nella <i>Fiera</i><a class="tag" id="tag206" href="#note206">[206]</a>, commedie scritte a bella
posta per annicchiarvi una ricchezza di voci popolari,
che ne’ libri non si trovavano, e di cui la Crusca voleva
esempj pel vocabolario.
</p>

<p>
Certo allora si migliorò l’esposizione scientifica: Galileo
vi mette evidenza e forza, emancipandosi dalle
aridità scolastiche, e la chiarezza sua attribuiva alla
continua lettura dell’Ariosto; gli accademici del Cimento
davano a correggere a Carlo Dati le loro sperienze,
esposte con eleganza filosofica; e a Firenze un bello
stuolo si sceverò da queste ambiziose miserie.
</p>

<p>
<span class="pagenum" id="Page_425">[425]</span>
</p>

<p>
Ivi utili fatiche continuava la Crusca, e molti s’industriavano
attorno ai classici, principalmente al Boccaccio;
a scrutare le opere nuove, o dar precetti di
corretto scrivere. E di savj ne esibì negli <i>Avvertimenti
sopra il Decamerone</i> Leonardo Salviati, scrittore lonzo,
e diffamato dalla bassa persecuzione che portò al Tasso.
Celso Cittadini cercò dottamente le origini della favella
toscana. Al gesuita Mambelli col nome di Cinonio, dobbiamo
le <i>Osservazioni della lingua italiana</i>. Daniele
Bartoli, nel <i>Diritto e il torto del non si può</i>, sostenne
non v’esser regola di grammatica senza esempj contrarj,
col che precipita nello scetticismo, nè indaga se
siano dovuti a scorrezione di testi, o se abbiasi a dedur
le norme da un principio più largo. Benedetto Fioretti
appuntò la Crusca e le prolissità dei classici, e nei Proginnasmi
mostra bastante filosofia di stile. Benedetto
Buonmattei avea dato la prima grammatica toscana
nel 1643; un’altra ne diede il bolognese Salvatore Corticelli
con <i>Cento discorsi sopra la toscana eloquenza</i>,
le regole deducendo dall’uso, ma uso de’ classici, anzi
quasi solo de’ Trecentisti. Jacopo Mazzoni cesenate, nella
<i>Difesa di Dante</i>, elevasi a generalità estetiche notevoli.
Girolamo Gigli da Siena, festevolissimo nelle conversazioni
e in commediuole, nel <i>Pirlone</i> adattò il soggetto
del <i>Tartuffo</i> alla società nostra, tanto al vivo da eccitare
uffiziali lamenti. In Roma pubblicò le opere di
santa Caterina, con un dizionario dei modi a lei proprj,
valendosene per bersagliare la Crusca, anzi tutti i Fiorentini,
neppur i principi risparmiando. Questi ne fecero
un capo grosso, e il libro fu bruciato dal boja,
messo all’indice a Roma; e il Gigli si ritrattò<a class="tag" id="tag207" href="#note207">[207]</a>.
</p>

<p>
<span class="pagenum" id="Page_426">[426]</span>
</p>

<p>
Anton Maria Salvini fiorentino (1653-1729), eccitato agli studj
ameni dal Redi, cercatissimo nelle buone società<a class="tag" id="tag208" href="#note208">[208]</a>,
conobbe molte lingue, e ne tradusse prosatori e poeti;
singolarmente vulgarizzò Omero alla lettera, fatica screditata,
ma di cui fecero pro i successivi: scrivendo di
proprio, e commentando la <i>Tancia</i>, la <i>Fiera</i>, il <i>Malmantile</i>,
usa da padrone la lingua, non solo col riprodurre
i bei modi de’ Trecentisti, ma e nuove ricchezze
di classici forastieri innestando, e più raccogliendone
dalle bocche nel paese natìo, talchè meritò d’esser subito
noverato fra i testi della Crusca. Sotto quest’unico
aspetto vanno lodati i suoi discorsi accademici, del resto
leggeri sempre, spesso vuoti, affrettati, sorreggentisi su
qualche autorità in luogo di ragioni.
</p>

<p>
Anche forestieri s’occuparono intorno alla nostra favella:
i Francesi imitavano e traducevano i nostri come
oggi noi loro, senza discernimento; e come fu ammirato
il Tasso, così le <i>Lacrime di san Pietro</i> del Tansillo
furono tradotte da Malherbe; imitata la poesia lirica, la
descrittiva, il nostro sonetto; il genere eroicomico nel
<i>Virgilio travestito</i><a class="tag" id="tag209" href="#note209">[209]</a>, nella <i>Gigantomachia</i> e simili;
il pastorale del Bembo e del Sannazaro, coll’affettazione
che di tutte è la peggiore, quella della semplicità. Sui
teatri riproducevano le nostre <i>Sofonisbe</i>, la <i>Calandra</i>
<span class="pagenum" id="Page_427">[427]</span>
l’<i>Orfeo</i>: Rabelais avea tolto da Merlin Coccaj l’episodio
de’ montoni di Panurgo, l’arringa di Gianotto di Bragmardo,
la disputa al cospetto di Pantagruele, fin il carattere
di Gargantua da quel di Fracasso. L’arguto
Montaigne scrisse parte del suo viaggio in «questa
lingua straniera, della quale si serviva molto facilmente,
ma molto scorrettamente» (pag. 322). Le persone più
gentili della bella società valeansi di questo idioma dell’ingegno
e della cortesia, come la Longueville e la incomparabile
Sévigné; le lettere erano picchiettate di
frasi italiane; e i modi nostri metteano rischio di far
nella lingua francese i guasti che or fa questa nell’italiana<a class="tag" id="tag210" href="#note210">[210]</a>.
Alla corte d’Inghilterra parlavasi comunemente
l’italiano, e verseggiò in questo il Milton, che
conobbe Galileo a Firenze, a Napoli il Manso amico del
Tasso; a Milano vide rappresentare l’<i>Adamo</i> dell’Andreini,
da cui, se non il concetto del suo <i>Paradiso
perduto</i>, dedusse alcune scene, come altre dall’<i>Angeleide</i>
di Erasmo da Valvasone, e nominatamente l’infelice
trovato delle artiglierie usate dai demonj<a class="tag" id="tag211" href="#note211">[211]</a>. E molto
trasse da’ nostri il lirico Dryden; anzi il devoto Ruggero
<span class="pagenum" id="Page_428">[428]</span>
Ascham si lamentava che in Inghilterra si avesse
maggior riverenza pe’ Trionfi del Petrarca che non per
la Genesi, si reputasse una novella del Boccaccio più
che una pagina della Bibbia. A Vienna predicavasi italiano<a class="tag" id="tag212" href="#note212">[212]</a>,
e Leopoldo imperatore v’introdusse un’accademia
italiana, di cui erano Raimondo Montecuccoli,
il marchese Maffei, Francesco Piccolomini, Giberto Pio
di Savoja, Orazio Bucceleni, Mattia Vertemati, l’abate
Spinola, Francesco Dolci, Francesco Zorzi, l’abate Felice
Marchetti, con domenicali adunanze nel gabinetto
stesso dell’imperatore.
</p>

<p>
Non dunque per ignoranza e trascuraggine peccavasi
di secentismo; anzi può dirsi che allora per la prima
volta si ponesse mente all’artifizio dello stile, a dar modulazione
e unità al periodo, a calcolare le cadenze, a
dir ogni cosa nel modo migliore. Degli autori antecedenti
alcuni pretendeano imitare i Latini, sforzando la
tela delle parole; altri s’abbandonavano al naturale,
senza il minimo artifizio; Machiavelli non si briga della
scelta dei vocaboli; rotto è lo stile del Varchi, contorto
quello del Bembo, anelante quel del Guicciardini; gli
altri Cinquecentisti si sparpagliano in periodi attorcigliati,
<span class="pagenum" id="Page_429">[429]</span>
e con membri refrattarj, espressioni zoppicanti,
immagini irresolute; appena eccettueremmo il maestoso
Della Casa, il limpido Annibal Caro, e l’amabilissimo
Firenzuola, il quale professa aver «sempre usato quei
vocaboli e quel modo di parlare che si permuta tuttogiorno,
spendendo quelle monete che corrono, e non i
quattrini lisci»<a class="tag" id="tag213" href="#note213">[213]</a>. Ma nel Seicento lo scrivere fu ridotto
ad arte, il periodo divenne una maestria, e i
gesuiti Daniele Bartoli e Sforza Pallavicino ne furono
supremi artefici.
</p>

<p>
Il primo (1608-85), nativo di Ferrara, dai trionfi del pulpito
chiamato a Roma per iscrivere la storia della Compagnia
di Gesù, la distinse secondo le varie provincie,
Indie, Giappone, Cina, Inghilterra, Italia. In lussureggianti
descrizioni e minute particolarità ostenta varietà
stupenda di vocaboli e dizioni; ma quelle frasi uniformemente
smaglianti «tutt’oro macinato e perle strutte»,
quell’ambizione di modi e di numero dove la novità
consiste solo nella scorza, dove l’eleganza non conosce
la sobrietà, e il pensiero è trascinato dalla frase non
mai spontanea, il fanno ripudiare da chi non giudica
stile la prolissità senz’affetto, nè gradisce quella letteratura
azzimata tutta plastica, intenta unicamente a piacere,
e che fu detta gesuitica. Sol qualche retore potè
sentenziarlo aquila fra gli storici, lui che mai non ha
nè fior di critica nè profondità di sentimento, che vuol
esser ammirato non creduto: ben è vero che quando
racconta è a gran pezza migliore che ne’ trattati morali<a class="tag" id="tag214" href="#note214">[214]</a>,
lambiccati di titolo, di concetto, d’espressioni
scolastiche e declamatorie; e ne’ scientifici sul ghiaccio,
<span class="pagenum" id="Page_430">[430]</span>
sulla tensione e la pressione, sul suono e l’udito, tesi
peripatetiche, indegne di venir dopo Galileo.
</p>

<p>
La <i>Storia del concilio di Trento</i> del Pallavicino (-1630)
(tom. <span class="smcap lowercase">X</span>, pag. 549), ove si sceveri della nojosa polemica,
può servire di modello a chi si contenti alla mediocrità
dello stile fiorito<a class="tag" id="tag215" href="#note215">[215]</a>. Le sue <i>Osservazioni
dello stile</i> sono talvolta sottili, spesso attissime. Il <i>Trattato
del bene</i>, e quello sulla <i>Perfezione cristiana</i>,
vanno ingenui d’elocuzione ma freddi. La vita di Alessandro
VII interruppe quando lo vide scivolare nel
prima disapprovato nepotismo. Ornato della porpora,
serbò la religiosa sobrietà. Confutò in latino Giulio Clemente
Scoti, il quale ai Gesuiti avea dato un fiero carpiccio<a class="tag" id="tag216" href="#note216">[216]</a>,
mostrando quanto avessero tralignato, nè
senza gravissimo pericolo della cristianità potersi lasciare
di riformarli, abolirne i privilegi, le cariche
spartirne fra altri Ordini religiosi.
</p>

<p>
Gemma di quella società Paolo Segneri di Nettuno (1624-94),
abbondantissimo d’ingegno, di dottrine, d’arte,
nelle prediche evita la gonfiezza come l’aridità; orecchio
delicatissimo a numero oratorio; linguaggio proprio
sempre, talvolta semplice e preciso, quando è
anche sobrio e affettuoso toglie speranza di far meglio.
Ma non di rado abbandonasi ai vizj di scuola; coll’enfasi
attizza la vivacità; sfoggia figure retoriche, sospensioni,
ritrattazioni, modi litigiosi, esclamazioni, concettuzzi;
lardellandosi di citazioni, stravolge i testi per
trascinarli alle allusioni sue; falsa la storia per cavarne
esempj; stabilisce proposizioni false o puerili o contorte.
Sta avanti a tutti i nostri, eppure quanto non
<span class="pagenum" id="Page_431">[431]</span>
dista dai predicatori francesi suoi contemporanei, che
uniscono la grandezza del sentimento religioso alla cognizione
del cuore umano e al sentimento delle necessità
della vita, la coltura dello stile e la popolarità! E
parlo sempre del <i>Quaresimale</i>; chè nei <i>Panegirici</i> il
presunto obbligo d’essere eloquente lo precipita a capofitto
nel mal gusto; mentre in alcune opere edificanti,
come il <i>Cristiano istruito</i> e la <i>Manna dell’anima</i>,
porgesi modello di limpida catechesi. Nelle missioni,
dove cogliea grandissimi frutti, massime di paci, furono
adottati i metodi suoi e le sue laudi, facili al
canto e all’intelligenza. Divenuto sordo, pur continuò
a predicare, preferendo i villaggi; semplicissimo conservossi
anche alla Corte di Roma, ed era oggetto d’un
culto popolare, rapendosi i mobili della camera dov’era
abitato, e le vesti ch’erangli servite. L’Inquisizione condannò
la sua <i>Concordia fra il lavoro ed il riposo</i>, ed
egli pazientemente aspettò che la si ravvedesse<a class="tag" id="tag217" href="#note217">[217]</a>.
</p>

<p>
Molti trattarono soggetti morali fuor della Chiesa,
ma nulla di nuovo nè di sentito. Lodano i <i>Dialoghi</i> del
Tasso; ma il leggerli è fatica e inutilità. Chi conosce
più che di nome la <i>Nobiltà delle donne</i> del Domenichi,
la <i>Istituzione delle donne</i> del Dolci, la <i>Morale filosofia</i>
di Antonio Bruciati, gli <i>Avvertimenti morali</i> del Muzio,
la <i>Ginipedia</i> di Vincenzo Nolfi, e via là? Argomenti
comuni ne sono l’amore e l’onore; quello sottilizzato
alla platonica, e perciò nè d’opportunità civile, nè di
testimonio alla storia; questo stillato nei puntigli della
scienza cavalleresca (pag. 271). I <i>Costumi de’ giovani</i>
del senese Orazio Lombardelli possono offrire utili confronti
agli usi, al lusso, ai vizj d’allora, e sono esposti
in candida lingua, sebbene non senza affettature. Giuseppe
<span class="pagenum" id="Page_432">[432]</span>
Passi di Ravenna coi <i>Difetti donneschi</i> in trentacinque
discorsi concitò l’ira femminile, come la maschile
colla <i>Mostruosa officina delle sordidezze degli
uomini</i>: oltre l’esagerato e la stucchevole erudizione,
ben poco vi si trova di particolare ai tempi e individuale
all’autore. Il quale a quarant’anni, stanco de’ tedj
provocatisi, andò nei Camaldolesi di Murano, e scrisse
contro l’arte magica «piuttosto istoricamente che scientificamente,
e ciò per la malvagità de’ tempi».
</p>

<p>
Gabriele Pascoli di Ravenna, dettò un romanzo, che
comincia colla battaglia di Lépanto, dopo la quale alcuni
combattenti vanno a diporto pel mondo, e uno
capita a Genova, donde in Ispagna, e quivi in una selva
trova un giovane italiano, scarno e vivente a modo di
fiera, che gli racconta quanto soffrì per una bella ingrata.
Il viaggiatore lo distoglie dal proposito di morire
in quelle miserie, sicchè tornato alla Corte, beffa
la beffatrice in modo di trarla a morte. Perciò condannato
nel capo riesce a fuggire e rimpatriare. Lasciamo
lodare questo romanzo dall’editore.
</p>

<p>
Sono romanzi del peggior genere molte delle biografie
del Leti, e gli <i>Amori di Bianca Capello</i> di Celio Malespini
veronese, eppur divennero fonte a molti storici.
Pierandrea Canoniero genovese stampò a Roma <i>Discorsi
politici sui due primi libri di Tacito</i>; fu soldato,
legale, medico ad Anversa, ove pubblicò <i>De
curiosa doctrina</i>, il <i>Perfetto Cortigiano</i>, <i>Ricerche politiche</i>,
<i>morali</i>, <i>teologiche</i>, senza profondità. Ottavio
Ferrari milanese, lettore d’eloquenza in patria e a Padova,
la esercitava in lodare i principi che il compensavano.
La patria lo stipendiò come storiografo; ma
forse troppo timido per incarico siffatto, nulla finì, occupandosi
piuttosto in gonfj complimenti accademici.
Meglio valse nell’antiquaria, e investigò le origini della
lingua italiana, sebbene mai non la adoperasse.
</p>

<p>
<span class="pagenum" id="Page_433">[433]</span>
</p>

<p>
Lorenzo Magalotti romano (1637-1712), trattenuto in Toscana per
ammirazione del suo limpido ingegno, scrisse di mille
cose, relazioni di viaggi suoi e altrui, la <i>Storia dell’Accademia
del Cimento</i>; tradusse il francese epicureo
Saint-Evremond, di cui imitava la filosofia spiritosa,
gioviale, tutta di mondo: pure scrisse contro gli atei e
gl’indifferenti. Il canzoniere <i>La donna immaginaria</i>
(già lo mostra col titolo) ha voci di testa non di petto,
e il Filicaja scriveagli: — Veggo ne’ vostri versi una
tal profusione di bei concetti e di belle idee, che io non
so come voi possiate scampare la taccia d’indegno scialacquatore,
che non conosce moderazione, vuol sempre
mettere in grande tutte le cose più piccole, e farle talmente
crescere di statura, che di vane che erano diventino,
gigantesche». Degli odori parlava e scriveva
in estasi. Sfoggia da ambasciadore; poi richiamato a
Firenze, tutto gli pare al dissotto del proprio merito;
per iscontentezza si fa prete dell’Oratorio, subito se ne
pente, e vergognoso si rintana in villa, finchè ritorna
alla Corte.
</p>

<p>
Trajano Boccalini da Loreto (1566-1613), arguto ingegno e immaginazione
focosa, fu meno stravagante nello stile che
nelle invenzioni. Ne’ <i>Ragguagli di Parnaso</i> finge che
Apollo tenga corte, ascolti le querele e decida; invenzione
spesso imitata, la cui monotonia è ricattata dall’interna
varietà de’ giudizj sopra libri, uomini, casi.
Nella <i>Pietra del paragone politico</i> e ne’ <i>Commentarj
sopra Cornelio Tacito</i> insegna i modi d’accorciar «la
catena che gli Spagnuoli fabbricavano per la servitù
italiana; e come non sarebbe difficile scuoterseli di
dosso poichè essi non riusciranno mai a naturarsi».
Preso Tacito per testo, come Tito Livio il Machiavelli,
ne contrasse il veder fosco; pure in modo faceto, ferendo
non lacerando, cercò rendere amena la politica,
nella quale atteggiasi coi liberali d’allora, cioè nell’odio
<span class="pagenum" id="Page_434">[434]</span>
alla Spagna; declama contro la smania battagliera; loda
la libertà, e ammira Venezia perchè sa «perpetuare
nella florida libertà», congiungendo nel doge l’infinita
venerazione colla limitata autorità, studiando alla pace
mentre si prepara alla guerra, e col rigore degli Inquisitori
«sepellendo vivo qualunque Cesare e qualsiasi
Pompeo che si scoprisse»; col che otteneva una nobiltà
inoffensiva, il non salire agli onori sommi se non per
la scala de’ minori, il tornare da quelli alla modestia
privata, continenza nel maneggio del danaro pubblico,
tutti eguali in piazza, cara la libertà egualmente alla
nobiltà che comandava e alla cittadinanza che obbediva.
Pure il Boccalini non risparmia l’arroganza di
que’ patrizj. Nemico de’ villani ricalzati, ai nobili raccomanda
la tutela di quella poca libertà che ancora
sopravvive. Non vorrebbe dispute religiose, non tirannicidj,
non sommosse popolari che sempre riescono
infelicissime perchè più saggio è tenuto chi più è temerario,
e più zelante della patria chi consiglia cose più
precipitose: ma se è bestiale ostinazione a chi è legato
al carretto tirar de’ calci nelle ruote e così rovinarsi le
gambe, non è a dimenticare che la pazienza degli asini
fu sempre la calamita delle bastonate, e alla fin fine ogni
popolo ha il governo che si merita; e che la disperazione
entrata nei popoli, ancorchè disarmati, imbelli e
ignoranti, fa trovare per ogni cantone armi, cuore e
giudizio.
</p>

<p>
Avversissimo ai Protestanti e anche alla tolleranza
religiosa; deride i riformatori, alcuni de’ quali erano
moralisti puri, che davano per rimedio l’obbligare gli
uomini alla carità e all’amor vicendevole; altri politici
puri, che predicavano di non dare le dignità se non al
merito e alla virtù, impedire le monarchie troppo
grandi, frenare l’ambizione de’ principi, e la riforma e
il governo affidare ai letterati; altri andavano alla
<span class="pagenum" id="Page_435">[435]</span>
radice, chi vedendo ogni male nelle donne e nel matrimonio,
chi chiedendo una nuova partizione de’ possessi,
chi di togliere affatto l’oro e l’argento, chi invece
il ferro; chi di rompere ponti e strade, e proibire
viaggi e navigazioni: e conchiude di vivere col mancomale,
e far la difficile risoluzione di lasciare il mondo
qual si è trovato. Neppure all’evocare il passato sulla
scorta di Tacito ad esplicazione del presente e norma
dell’avvenire, mostra egli vigore, celiando anzichè bestemmiare:
pure eccitò l’indignazione, e una notte fu
battuto di maniera che ne morì<a class="tag" id="tag218" href="#note218">[218]</a>.
</p>

<p>
Secondo Lancellotti di Perugia (1565-1643), prete e di molte accademie,
di stile gretto ma risoluto e con dottrina, tolse
a provare che il mondo non era moralmente o intellettualmente
deteriorato, nè soffriva traversie peggiori
che per l’addietro; e compose <i>disinganni</i>, in ciascuno
combattendo un pregiudizio con fatti e testi accumulati.
Sovrattutto beffa costoro che parlando dell’Italia, ripetono
sempre «una volta era, una volta fu»; e vuol
mostrare che malanni ella ebbe sempre, sempre imperfezioni
e vizj, sempre avversità e disgrazie, eppure
sempre per mille titoli fu signora la più bella, la più
nobile, la più degna dell’universo. Altrove rivela i <i>Farfalloni
degli antichi storici</i>, precorrendo a molti moderni
negli appunti contro la storia romana, non nella
critica sensata che abbatte per riedificare.
</p>

<p>
Alessandro Tassoni modenese (1565-1635), da giovane avea sostenuto
che i moderni non sono inferiori agli antichi,
<span class="pagenum" id="Page_436">[436]</span>
combattuto Aristotele retore, cuculiato coloro che
credevano «non si possa scrivere dritto senza la falsariga
del Petrarca»: e i contemporanei lo tacciavano
di avverso a Omero e ai classici, perchè di essi vedeva
anche i difetti, e diceva: — Io voglio dir delle novità;
chè questo è il mio scopo; e addimando parere agli
amici, non perchè mi avvertiscano di quello che ho
detto contro Aristotele, ma perchè mi ammendino se ho
detto delle sciocchezze»<a class="tag" id="tag219" href="#note219">[219]</a>. Pensatore originale, carattere
indipendente, grammatico sottile non pedante,
serbò gusto e libero giudizio, malgrado l’erudizione;
e la facile festività non contaminò coi concetti, benchè
manchi della finezza e decenza che costituiscono la
grazia. Il poema della <i>Secchia rapita</i> trovò grandissima
difficoltà a stamparsi, atteso il continuo suo satireggiare:
pure Urbano VIII se n’invaghì; pel pizzicore poetico
che aveva, indicò alquante correzioni al poeta, che
lo secondò col ristampare i cartini ne’ pochi esemplari
offerti al papa. Per vendicarsi del conte Brusantini, dal
cui segretario dottor Majolino era stato offeso, lo ritrasse
nel vanitoso e ribaldo conte di Culagna. Nè egli
si propone che un esercizio letterario; della libertà italiana,
delle guerricciuole fra le repubblichette non sa
che ridere; e per far ridere s’intresca in sudicerie e
lascivie. Il poeta che celia sui cadaveri, non può seriamente
piacere: eppure di quei ringhi municipali egli
provava le conseguenze, egli che contro gli Spagnuoli
avventò le <i>Filippiche</i>, chiamandoli «stranieri imbarbariti
da costumi africani e moreschi, intisichiti nell’ozio
lungo d’Italia e nella febbre etica di Fiandra, come un
elefante che ha l’anima d’un pulcino, un gigante che ha
le braccia attaccate con un filo; che non reggono in
Italia perchè vagliano più di noi, ma perchè abbiamo
<span class="pagenum" id="Page_437">[437]</span>
perduto l’arte del comandare; non ci tengono a freno
perchè siamo vili e dappoco, ma perchè siamo disuniti
e discordi; pagano la nobiltà italiana per poterla meglio
strapazzare e schernire; stipendiano i forestieri per aver
piede negli altrui Stati; avari e rapaci se il suddito è
ricco, insolenti s’egli è povero, insaziabili in guisa che
non basta loro nè l’oriente, nè l’occidente; infettano e
sconvolgono tutta la terra cercando miniere d’oro; le
rapine chiamano proveccio, la tirannide ragion di Stato;
e saccheggiate e disertate che hanno le provincie, dicono
d’averle tranquillate e pacificate». Tutta la forza
loro consiste «in que’ soldati che, avvezzi a pascersi di
pane cotto al sole, e di cipolle e radici, e a dormire al
sereno con le scarpe di corda e la montiera da pecorajo,
vengono a fare il duca nelle nostre città e a mettere
paura, non perchè siano bravi, ma perchè non
avendo mai provato gli agi della vita, non curano di
perderla a stento: forti solo mentre stanno rinchiusi
nelle fortezze, invitti contro i pidocchi, pusillanimi
incontro al ferro, questi son quelli che spaventano
l’Italia».
</p>

<p>
Non s’accorgea d’indicare appunto ove stava la superiorità
degli Spagnuoli, l’abitudine alle armi e alla
dura milizia. Così diceva e forse pensava egli quando
gioiva de’ favori del duca di Savoja, al quale non cessava
di raccomandare d’unirsi cogli altri principi d’Italia,
e basterebbe a cacciare i nemici: ma «i satrapi
della dottrina, e i più dotti che son sempre i più pusillanimi»,
diceano impossibile l’impresa; i nobili e i
cavalieri spasimavano onori e croci «premj di patteggiata
servitù».
</p>

<p>
Il Sozzino genovese, uno «di quegli infelici che godono
o almeno non curano di essere dominati da popoli
stranieri», scrisse a depressione dell’Italia e a
favore della dominazione spagnuola e contro il duca di
<span class="pagenum" id="Page_438">[438]</span>
Savoja; e il Tassoni gli oppose un gran panegirico di
questo. Il quale gli promettea pensioni ma non le diede,
ond’egli se ne lamentò, e «M’accorsi che nè di pillole
dorate nè di cortesi parole dei principi bisogna fidarsi...
Al cane forestiero tutti quelli della contrada gli abbajano;
i principi hanno sempre le mani lunghe, ma rare
volte larghe». Per chetarlo, il cardinale Maurizio lo
menò seco a Roma; ma poi vedendolo inviso alla Spagna,
della quale ambiva farsi dichiarar protettore, lo
scansò e rinviollo, pretendendo avesse pigliato l’oroscopo
suo, e predetto indicasse un ipocrito; e per quanto
egli si purgasse, disdicesse anche le <i>Filippiche</i>, non si
lasciò più smuovere perchè «i principi per la loro riputazione
vogliono sostenere anche le cose mal fatte».
</p>

<p>
«Questi (dic’egli) furono i guiderdoni e i successi
della mia servitù colla casa di Savoja... E confesso che
mancai di consiglio, perciocchè, avendo veduto il cavaliere
Guarino uscir malissimo soddisfatto di quella
Corte dopo dedicata la bellissima sua pastorale, e il
Marino carcerato per tanti mesi dopo il merito del suo
panegirico, e Obignì strozzato, e tanti altri che avevano
fatto naufragio, dovea andar più cauto in avventurarmi
in mare tempestoso, che finalmente non ha porto se
non per vascelli di piccola capacità». Ben si fece dipingere
con un fico in mano, a significare l’unico premio
venutogli dalle Corti; ma non le abbandonò, e ai servigi
del cardinale Lodovisi e del duca di Modena consumò
la restante vita.
</p>

<p>
Come il Tassoni de’ tempi che più non erano, così
degli Dei cui più non si credeva volle prendersi burla
Francesco Bracciolini da Pistoja (1566-1645). Si levò gran disputa qual
di questi due inventasse il genere eroicomico: nè l’un
nè l’altro dirà chi abbia letto il <i>Morgante</i>, l’<i>Orlando
Furioso</i> e l’<i>Innamorato</i>. Il Bracciolini, ricchissimo di
modi e franco di vena, compose altri poemi, fra cui la
<span class="pagenum" id="Page_439">[439]</span>
<i>Croce riacquistata da Eraclio</i> dicono sia il migliore
dopo il Tasso, e nessun lo legge; come non si legge il
Graziani, che a ventidue anni fu applaudito per la <i>Cleopatra</i>
in sei canti; poi per la <i>Conquista di Granata</i>,
imitazione dello spagnuolo Mendoza; e molto più, attesa
l’attualità, per la sua tragedia del <i>Cromwell</i>. E di epopee
fu poveramente ricco quel secolo, eroiche, morali,
sacre, comiche, e tutte dimenticate. Lasciandole noverare
dai bibliografi, noi mentoveremo uno da essi dimentico,
Giulio Malmignati di Lendinara, di cui l’<i>Enrico o
Francia conquistata</i> (1623) fu probabilmente conosciuto
a Voltaire, che finisce il suo poema al modo stesso, che
fa pure assumere Enrico IV in cielo a vedere le sedi dei
principali illustri, ed esortare da san Luigi a farsi cattolico.
</p>

<p>
Il pittore Lorenzo Lippi (-1664) alla corte di Claudia di Baviera
compose un poema, intitolandolo dal nome d’un
castello in rovina che l’architetto Paris possedeva presso
Firenze, e fingendolo capitale d’un regno, la cui signora
è spossessata da una cortigiana, poi ristabilita colla
guerra. Difficile sarebbe dire il contesto e tanto meno
l’intento del <i>Malmantile riacquistato</i>; eppure si legge
volentieri, al modo che s’ascolta un bel parlatore fiorentino.
Giambattista Lalli da Norcia cantò la <i>Gerusalemme
desolata</i>; ma presto voltatosi al giocoso, fece i
poemi del <i>Domiziano moschicida</i>, del <i>Mal francese</i> e
l’<i>Eneide travestita</i>.
</p>

<p>
Puro ma inelegante è il <i>Ricciardetto</i> di Nicolò Fortiguerra (-1735),
scritto per iscommessa un canto al giorno,
con pazzesche buffonerie, riproducendo in caricatura
gli eroi dell’epopea romanzesca; sempre ridendo senza
riflessione nè scopo<a class="tag" id="tag220" href="#note220">[220]</a>, buttandosi all’osceno, e abusando
<span class="pagenum" id="Page_440">[440]</span>
della facilità nel verseggiare. Francesco Redi di
Arezzo (-1694), che di tutto seppe, scrisse perbene molti sonetti,
e il <i>Bacco in Toscana</i>, brindisi imitato non raggiunto.
Fulvio Testi modenese (-1646) di franca facilità e d’un
far largo che somiglia a maestà, manca dell’aroma
dello stile che eterna le opere, dà troppo nell’ingegnoso
e fiorito, accumula sentenze, e verseggia una
morale da prediche. Egli si lagnava della prostituzione
delle Muse italiane<a class="tag" id="tag221" href="#note221">[221]</a>: ma l’ode a Carlo Emanuele
(pag. 198), che gli valse una collana d’oro e la non ancora
prostituita croce di San Maurizio e Lazzaro, il fece
processare ad istanza del governatore di Milano. In contumacia
condannato al bando e a ducento ducati, se ne
redense con versi in senso opposto. Visse nelle Corti e
ambascerie, onorato e invidiato, finchè un illustre personaggio
credendosi adombrato nella sua canzone al
<i>Ruscelletto orgoglioso</i>, lo fece mal capitare.
</p>

<p>
— La poesia è obbligata a far inarcare la ciglia; come
il mio concittadino Colombo, voglio o trovar nuovo
<span class="pagenum" id="Page_441">[441]</span>
mondo o affogare»; così diceva Gabriele Chiabrera
da Savona (1552-1637), il quale imputando i nostri di timidezza,
cercò immagini grandi, espressioni figurate, parole
composte, metri insoliti, ne’ quali mostrò squisito senso
delle armonie convenevoli alla poesia italiana, mentre
le costruzioni nuove date alla lingua non sempre sono
acconce, nè desunte dalle popolari. Delle perpetue allusioni
mitologiche non lo scusa neppur la necessità di
lodare qualche oscuro ginnasta, e principi che non eccitavano
entusiasmo. Fece un sobisso di poesie, discorsi
devoti in prosa, drammi per musica, cinque poemi epici,
e più poemetti senza la lode della regolarità nè il merito
dell’ispirazione. I sermoni di genere medio sono
tra i migliori nostri. Bellezze molte ha per certo; ma
qual cosa di grande, di intimamente sentito? quale delle
sue odi vive nelle memorie? Il Chiabrera «in patria
incontrò, senza sua colpa, brighe, e rimase ferito; la sua
mano fece le sue vendette, e molti mesi ebbe a stare in
bando». Carlo Emanuele lo invitò alla Corte, il regalò
d’una catena d’oro, lo fece accompagnare in carrozza
di Corte a tiro a quattro, e ogni volta che tornasse
a Torino gli dava trecento lire pel viaggio:
altrettante gentilezze ottenne da Vincenzo Gonzaga, da
Urbano VIII, dalla repubblica di Genova, fin di coprirsi
quando ragionava a’ serenissimi collegi: e ad ottantacinque
anni protrasse sana e placida la vita, non senza
cetra.
</p>

<p>
Non mancava dunque favore ai letterati: i pontefici
li proteggevano, e più di tutti Urbano VIII; i Medici
carezzavano artisti e scrittori; Carlo Emanuele, fra tante
brighe non li dimenticò, e spesso li metteva a disputare.
Gianvincenzo Pinelli di Napoli faceasi a qualunque prezzo
trasmettere quanti libri uscivano, e formò una biblioteca
classificata per materie, oltre un museo di globi,
carte, strumenti matematici, fossili, medaglie rare. Venduta
<span class="pagenum" id="Page_442">[442]</span>
alla sua morte, il vascello che portavala è predato
dai corsari, che buttano in mare o disperdono sulle
coste la mal conosciuta merce, i pescatori raccolgono i
fogli per ristoppar le barche e far impannate alle finestre;
il rimanente è comprato tremila quattrocento scudi
d’oro dal cardinale Federico Borromeo, che ne fece
fondamento alla biblioteca Ambrosiana. La quale aperse
egli al pubblico coll’insolita comodità di tavolini e carta
e calamajo; e vi aggiunse un collegio di dottori, che
esaudissero alle inchieste degli studiosi, e pubblicassero
opere nuove. Andò disperso il museo che avea raccolto
Giannantonio Soderini veneziano, il quale pellegrinò in
Levante, lodato come dottissimo dallo Spon e dal Weler
viaggiatori eruditi, dal Patin, dal Magni.
</p>

<p>
Angelo da Roccacontrata agostiniano (-1620), direttore della
stamperia Vaticana, una preziosa libreria donò al suo
convento in Roma, detta Angelica, a condizione che restasse
aperta al pubblico. Il cardinale Girolamo Casanate
napoletano (-1700) favorì i lavori dei dotti, e massime la
<i>Collectanea</i> dello Zacagni; e la ricchissima sua libreria
legò ai Domenicani della Minerva di Roma, con quattromila
scudi di rendita. Un’amplissima ne raccolse
pure Francesco Marucelli prelato fiorentino nel palazzo
fabbricatosi a Roma, e lasciollo a Firenze. Domenico
Molino (-1635), gentiluomo veneto, carteggiava coi principali
dotti anche d’oltremonte, ajutava di consigli chi componeva,
e di denaro chi stampava. Lorenzo di Federico
Strozzi (-1634), massime dopo perduta la vista, nella casa sua
a Firenze adunava ogni miglior dottrina; altrettanto a
Napoli Giambattista Manso; e in Roma Cassiano dal
Pozzo gentiluomo torinese, il quale fece disegnare dal
Poussin e da Pietro Testa in ventiquattro volumi le
antichità romane, e unì la sua biblioteca a quella di
Clemente XI. Giuseppe Valletta (-1658), de’ suoi diciottomila
volumi facea comodità a chiunque, perciò in corrispondenza
<span class="pagenum" id="Page_443">[443]</span>
con tutti gli eruditi, e passava pel solo che in
Napoli parlasse inglese.
</p>

<p>
I papi fin de’ primi tempi raccolsero carte e libri;
san Clemente ordinò a notaj che scrivessero gli atti
de’ martiri, alla cui collezione san Gelasio fece mettere
qualche ordine, origine degli stupendi archivj del Vaticano.
Per quanto piccola ci sia apparsa in altri tempi
la Vaticana, rimaneva sempre la principale libreria del
mondo cristiano; a Gregorio Magno scriveasi dalla
Gallia per averne le opere di sant’Ireneo, e da Alessandria
pel martirologio d’Eusebio<a class="tag" id="tag222" href="#note222">[222]</a>; sant’Amando
vescovo di Tongres chiedeva libri a Martino I, e re Pepino
alcuni manoscritti greci da donare alla badia di
san Dionigi; Lupo abate di Ferrière a Benedetto XIII
i commenti di san Girolamo sopra Geremia, quei di
Donato su Terenzio e l’<i>Oratore</i> di Cicerone<a class="tag" id="tag223" href="#note223">[223]</a>. Ciò
nel più fosco medioevo. Andò poi ampliandosi al risorgimento;
e Calisto III spese quarantamila scudi d’oro
per salvare libri dai Turchi quando devastavano la
Grecia; altrettanto Nicola V alla presa di Costantinopoli,
e spediva dotti per tutta Europa a cercarne; Pio IV
adoprò ad egual uso il Panvinio e l’Avanzati; più fecero
Sisto IV e Leone X; poi Paolo V, spintovi dal Baronio.
Quando il duca di Baviera nella guerra dei Trent’anni
saccheggiò l’ammirata biblioteca di Eidelberga, Urbano
VIII, coll’opera di Leone Allacci, ne raccolse il più
che potè, e quattrocentrentun manoscritti greci, mille
novecencinquantotto latini, ottocenquarantasette tedeschi
ne furono portati alla Vaticana<a class="tag" id="tag224" href="#note224">[224]</a>. Alessandro VII
<span class="pagenum" id="Page_444">[444]</span>
e l’VIII v’aggiunsero mille novecento manoscritti varj
di Cristina di Svezia e della biblioteca ducale d’Urbino.
Difettavasi di manoscritti ebraici, siriaci, armeni, egizj,
etiopi, malabarici e simili: ma Gabriele Eva maronita,
dalla Propaganda spedito in Egitto, avendovi osservato
biblioteche ricche e mal tenute, fu spedito il maronita
Elia Assemani a raccorne per la Vaticana; altri le furono
regalati o lasciati; poi di nuovi andò a cercarne
Simone Assemani, il quale compilò la <i>Biblioteca orientale</i>
a imitazione della greca di Fabricio, che è ancora
il miglior catalogo che s’abbia in tal fatto.
</p>

<p>
Caterina e Maria de’ Medici regine apersero la Corte
di Francia a molti begli ingegni italiani; poi Luigi XIV,
che ambiva anche la gloria d’Augusto, molti de’ nostri
regalò e stipendiò; Filippo IV, poeta e pittore egli
stesso, comprava da Palermo lo Spasimo, da altri la
Sacra Famiglia e la Madonna della Tenda, i lavori più
insigni di Rafaello, l’Adone addormentato sulle ginocchia
di Venere del Veronese, per rivaleggiare col soggetto
stesso del Tiziano; al Domenichino diede commissioni,
come a Guido, al Guercino, all’Albani, che con
tele del Caravaggio, del Cambiaso, d’altri nostri fanno
ammirate le gallerie dell’Alcazar e di Aranjuez; e volle
più di trecento gessi delle migliori statue d’Italia.
</p>

<p>
Più solenne ricordo lasciò Cristina di Svezia. Uomo
d’apparenza e d’atti, negletta nel vestire, semplice nel
mangiare, insensibile a freddo, a caldo, a sonno, cavalcatrice
instancabile, volubile amante, ereditando il regno
e la gloria del gran Gustavo Adolfo, sentì difficile il
sostenerla; e desiderando farsi cattolica, essa figlia di
quel che in Germania avea dato trionfo alla Riforma,
abdicò e venne in Italia (1654). Festeggiata quanto richiedevasi
a sì segnalata conversione, alla santa casa di Loreto
<span class="pagenum" id="Page_445">[445]</span>
offerse votivi lo scettro e il diadema; e postasi a Roma
nel più bel palazzo del mondo, vi si divise fra studio,
divertimenti, onori, quali a pochi principi del suo tempo.
Non sapea dimenticarsi d’essere stata regina; e come
in Francia fece privatamente giustizia del Monaldeschi
suo famigliare, così a Roma essendosi ricoverati nel suo
palazzo alcuni malfattori, essa negò concederli alla giustizia,
e poco poi s’andò a comunicare menandosi dietro
colla sua livrea quegli scampaforca. Il papa le comportava
queste ed altre stranianze; tardando la pensione
che s’era riservata dalla Svezia, le assegnò dodicimila
scudi romani. Ed essa largheggiava a letterati e artisti;
fece sterrare le terme di Diocleziano; al Borelli dava
i mezzi di pubblicar l’opera sul moto degli animali; al
Bernini commise una testa del Salvatore, e la vita di
lui fece scrivere dal Baldinucci; tenne per secretario
Michele Capellari bellunese, che la lodò in un poema
latino; per matematico Vitale Giordano da Bitonto; a
Ottavio Ferrari per un elogio regalò una collana da
mille zecchini; dal Soldani fece fare in cento medaglie
la propria storia. All’Accademia istituita nel suo palazzo
intervenivano il Noris che fu poi cardinale, Angelo della
Noce arcivescovo di Rossano, Giuseppe Maria Suares
vescovo di Vaisons, Gianfrancesco Albano che poi divenne
Clemente XI, Manuello Schelestrate, vescovi e
monsignori molti, Stefano Gradi bibliotecario della Vaticana,
Ottavio Falconieri antiquario, il Dati, il Borelli,
il Menzini, il Guidi, il Filicaja che celebrava «La gran
Cristina, dal cui cenno pende E per cui vive e si sostien
la fama; Lei che suo regno chiama Quanto pensa,
quant’opra e quanto intende». Aggiungete il meschino
poeta Gian Mario Crescimbeni da Macerata (-1728), che raccolse
la <i>Storia della vulgare poesia</i>, materia scompigliata
esposta prolissamente e con gusto vacillante,
pregevole solo per molte cose nuove tratte in luce.
<span class="pagenum" id="Page_446">[446]</span>
Disperando parlare di tutti i poeti celeberrimi del suo
tempo, e temendo disgustar quelli che ometterebbe, il
Crescimbeni ne imbussolò tutti i nomi, e cavò a sorte
quelli di cui parlare; tutto ciò in presenza di testimonj,
e prendendone legale protocollo.
</p>

<p>
Morta Cristina<a class="tag" id="tag225" href="#note225">[225]</a>, egli pensò conservare uniti quei
valenti, istituendo l’Arcadia, che divenne l’accademia
più famosa d’Italia per meriti e per ridicolo. I quattordici
fondatori s’adunarono primamente il 5 ottobre
1690 a San Pietro Montorio, poi negli Orti Farnesi
sul Palatino; finchè Giovanni V di Portogallo diè di che
comprarsi una stanza propria, che fu il Bosco Parrasio
sul Gianicolo. Cresciuti di numero e di corrispondenti,
ebbero colonie in ogni parte d’Italia; e doveano fingere
un’Arcadia rinnovata, assegnando a ciascuno nomi
pastorali e possessi, e conforme a ciò mescendo dappertutto
idee campestri e pastorali: emblema la siringa
di Pan, serbatojo l’archivio, custode il presidente, contare
gli anni per olimpiadi, e gli statuti ne furono scritti
dal Gravina nello stile delle XII Tavole<a class="tag" id="tag226" href="#note226">[226]</a>: insomma
un’idealità senza riscontri, sformata viepiù dallo scegliersi
a patrono Gesù nel presepio. Si prefiggevano di
purgare il mal gusto; ma se di questo era causa lo
scompagnare le cose dalle parole, come sperarlo corretto
da gente che s’adunava per recitar versi, versi
fatti per recitare? Emendavasi l’enfasi, ma rimanendo
nell’artefatto anzichè ricorrere alla natura; e Vincenzo
Leonio spoletino, un de’ primi in Arcadia, combattè i
traslati e rimise in onore il Petrarca, sicchè andavasi
fuor di porta Angelica a leggerlo e gustarlo.
</p>

<p>
<span class="pagenum" id="Page_447">[447]</span>
</p>

<p>
Alle convulsioni dunque sottentrava il languore: ma
intanto si piegava a correggersi, e i migliori tra quei
che nominammo introdussero una maniera diversa e
più originale di quella de’ Cinquecentisti. Vincenzo Filicaja
fiorentino (1642-1707), per nobile pensare, vigorosa immaginativa,
sentimento di religione e di patria sorvola
ai contemporanei, e mostra parlar col cuore deplorando
l’assedio di Vienna<a class="tag" id="tag227" href="#note227">[227]</a>, esultando alle vittorie
di Sobieski sui Turchi, e gemendo sui mali d’Italia,
straziata dalla guerra di successione, e troppo bella o
troppo poco forte: pure col ripetere certe formole e
certi passaggi rivela la mancanza d’ispirazione, affetta
soverchiamente la sonorità, e ancora si pompeggia nei
cenci del Seicento; si tiene sulle generali, quasi tema
disgustare o i popoli o i re, interi non esprimendo nè
la gloria de’ trionfi nè il tripudio della speranza. Visse
modestissimo; tardi fu fatto senatore dal granduca;
Cristina di Svezia fece educare due figli di esso, raccomandando
il segreto, perchè, dicea, vergognavasi di far
sì poco per un tanto uomo.
</p>

<p>
Il pavese Alessandro Guidi (1650-1712) cominciò colle solite ampolle<a class="tag" id="tag228" href="#note228">[228]</a>,
poi per consiglio d’amici a Roma si volse
<span class="pagenum" id="Page_448">[448]</span>
a Pindaro, al Petrarca, al Chiabrera; è più immaginoso
di questo e del Filicaja, e meglio sostenuto e felice
nel maneggio della lingua e nell’onda armonica, professa,
dove gli appaja grandezza, scoccare gli <i>inni dell’alma
sua prole immortale</i>. Comincia magnifico, ma
non trattando soggetti di reale interesse, nè con veracità
o attualità di sentimento, finisce freddo malgrado
il ditirambico disordine, e la troppo apparente cura di
reggersi sempre in punta di piedi; a tacere la scipita
idealità della vita pastorale anche quando canta sul
colle di Quirino, «ove i duci altieri dentro ai loro pensieri
fabbricavano i freni ed i servili affanni ai duri
Daci e ai tumidi Britanni». Poeta di immagini, sovente
le esagera; orna ed amplifica quanto il Chiabrera, profondendo
epiteti non, come questo, appropriati al senso
ma all’armonia. All’<i>Endimione</i>, favola pastorale da lui
composta per Cristina, acquistarono fama il credersi
v’abbia posto mano ella medesima, e l’averne fatto un
commento il Gravina, scegliendola a modello delle regole
che prescriveva. Parafrasò in versi sei omelie del
cardinale Gianfrancesco Albano; ma anche i santi si
atteggiano d’Arcadia.
</p>

<p>
E coll’Arcadia e colla mitologia ristucca Benedetto
Menzini fiorentino (1646-1704). Alle satire trae nerbo dall’ira, benchè
de’ vizj non gli si affaccino che i più appariscenti,
e spéttori invettive da trivio, giudicando che «ai poeti
satirici le parole tolte di mezzo alla plebe vagliono
altrettanto che le nobili agli eroici; ma non seppe
<span class="pagenum" id="Page_449">[449]</span>
fondere lo stile degli antichi col vivo. Nell’<i>Arte poetica</i>
flagella il gusto cattivo, più che non ne insegni un
buono. Menò vita agitata, finchè ricoverato sotto il manto
papale, strimpellò pastorellerie come è l’<i>Accademia
tusculana.</i>
</p>

<p>
Giambattista Zappi imolese (1667-1709), dottorato a tredici anni,
avvicendò i trionfi del fôro e del Parnaso, ma senza
uscire dalla povertà, che divise con Faustina Maratti,
<i>arcades ambo</i>. Corretto ed elegante, ma senza la divina
favilla, fa versi per far versi, non per bisogno d’espandere
il sentimento, e sottiglia in arguzie.
</p>

<p>
Carlo Maggi (1630-99), segretario del senato di Milano, molti
epigrammi tradusse dal greco, appicciandovi arguzie,
come gli scultori d’allora ammanieravano le copie di
statue antiche. Componeva felicemente in milanese satire
di coraggioso intento e commedie, nelle quali creò
i tipi del Meneghino, buon pastricciano, servitore curioso
e credenzone, e di donna Quinzia, vecchia dama
orgogliosa del suo blasone; e molti suoi motti rimasero
proverbiali. Ne’ drammi per l’arrivo de’ nuovi governatori
non risparmiava le salacità, che non so come si
conciliassero colla grande devozione d’allora, e «coll’aureo
irreprensibil costume», di cui lo loda il Maffei.
Qualche suo sonetto vigorosamente rimbrotta l’Italia,
addormentata in sorda bonaccia, e dove se alcuno provvede
ai mali imminenti, non cerca che il proprio scampo,
senza curare i danni altrui.
</p>

<p>
Alessandro Marchetti da Pistoja (1633-1711) variò studj, di nessuno
soddisfatto finchè il Borelli nol pose alla geometria,
di cui fu maestro in Pisa, e dove estese le dottrine
di Galileo sulla resistenza dei solidi, troppo però inferiore
ai grandi che presumeva emulare. Le sue liriche
sono mediocri, come la versione d’Anacreonte; peggio
quella di Lucrezio, qualunque sia il parere più vulgato
o più vulgare.
</p>

<p>
<span class="pagenum" id="Page_450">[450]</span>
</p>

<p>
E più che nel secolo precedente sentivasi il bisogno
di fare del nuovo, benchè si cercasse per false vie.
Quindi molti cantarono i guaj o le speranze della patria;
il Guidi introdusse le canzoni libere, il Tassoni i
poemi eroicomici, il Redi la varietà del ditirambo, il
Chiabrera metri al modo latino o greco. Pier Jacopo
Martelli bolognese (1665-1727), che, oltre sette satire, tre poemi e
un profluvio di liriche, fece ventisei drammi col proposito
d’innovare l’insulso teatro, acciocchè non fosse
mestieri ricorrere a versioni dal francese, ai Francesi
s’accostava perfin nella testura del verso, che da lui
nominammo <i>martelliano</i>. Già monotono a declamare,
egli per giunta lo rigonfiò con immagini liriche, similitudini
artifiziose, tutto insomma ciò che meno s’addice
alla tragedia.
</p>

<p>
E molte tragedie si fecero di quel tempo; molte commedie,
fra le quali solo mentoverò quelle del Fagiuoli (1660-1724),
fatte per l’Accademia degli Apatisti, che si adunava a
Firenze in casa di Agostino Bollettini, e dove intervenivano
il Filicaja, il Salvini, il Magliabechi, altri. Condotto
dal cardinale Santa Croce in Polonia, come secretario,
mostrò abilità agli affari, e da quel punto continuò
a notare ogni sera quanto avea visto e riflettuto nella
giornata. Reduce in Italia, poveramente visse fin a tarda
vecchiaja, e ne’ capitoli berneschi evitò le sudicerie che
ne pajono inseparabili.
</p>

<p>
Il teatro, sorvegliato dai vescovi, scemò se non abbandonò
le scurrilità del Cinquecento, ma originalità
non ebbe. La commedia italiana, nel 1577 introdottasi
a Parigi, traeva tanto concorso, che ne ingelosirono gli
altri teatri; ma rappresentavansi per lo più burlette da
figurarvi gli attori, anzichè i compositori. Nel 1645,
per protezione del Mazarino, vi fu recata l’opera italiana.
Ma a que’ sommi contemporanei francesi, Corneille,
Racine, Molière, nulla abbiamo da contrapporre.
<span class="pagenum" id="Page_451">[451]</span>
Titolo di Sofocle italiano pretendeva Gian Vincenzo
Gravina di Rogliano (1664-1718) per cinque infelici tragedie. Nella
<i>Ragion poetica</i>, trattato che non si disgradirebbe un
secolo più tardi, sostiene con lungo raziocinio consistere
la poesia nella convenevole imitazione; ma neppure da
questo principio sa dedurre tutte le conseguenze. Borioso,
mordace, si avversò l’Arcadia coll’arrogarsene
tutto il merito, e fu accannitamente percosso da Quinto
Settano. Ascondevasi sotto questo nome Lodovico Sergardi
senese gesuita, che con satire velenosissime ed
eleganti, e diffuse in tutta Europa perchè latine, azzannò
i vizj del secolo<a class="tag" id="tag229" href="#note229">[229]</a> e gli uomini, fra cui il Guidi, che
altri credeva gigante, egli intitolava <i>pumilio</i>.
</p>

<p>
Tommaso Ceva milanese (1648-1756) la matematica unì colla
poesia latina, agevole coloritore ma di tocco; irresoluto
s’adagia negli antichi errori, come più poetici; attribuisce
all’abbandono d’Aristotele le eresie di Lutero e
Calvino; ribatte i vortici di Cartesio e gli atomi di Gassendi,
ma anche il sistema copernicano, come avversi
alla fede; e sostiene l’attrazione col nome di simpatia.
Meglio procede allorchè si appaga d’essere poeta, come
nelle <i>Selve</i> e nel <i>Gesù infante</i>; ma si trastulla sempre
nell’epigramma: anche volendo fare un quadro grande
lo tessella di quadrettini, graziosi sì, ma senza insieme,
e tutti immaginuccie di fanciulli, pastorelli, agnelletti;
<span class="pagenum" id="Page_452">[452]</span>
non mai sapendo staccarne la mano o accorgersi delle
sconvenienze, tanto meno elevarsi; e per far amare
Gesù e aborrire il diavolo non altre vie conosce che le
riverenze, il rosario, le orazioni. Alquante vite, di dettatura
buona e temperata come il suo spirito, diresse
a pio intento; e in quella del Leméne ascende a buone
ragioni di arte poetica.
</p>

<p>
Aggiungiamo ai latinisti Publio Fontana di Palusco
bergamasco, l’Averani fiorentino, il Capellari, lo Strozzi
che cantò la cioccolata; il gesuita Carlo d’Aquino che,
oltre un <i>Anacreon recantatus</i> di sentimento devoto,
fece un <i>Lexicon militare</i>, spiegando i termini di guerra
con osservazioni eccellenti ed erudite discussioni. Sotto
gli auspicj di Alessandro VII si stamparono a Roma nel
1656 i <i>Poemata septem illustrium virorum</i>, detti talvolta
<i>Plejas alexandrina</i> e che fu poi ristampata dagli
Elzevir nel 1672. Sono Alessandro Pollini, Natale Rondinini,
Virginio Cesarini, Agostino Favoriti, Stefano
Gradi, e gli stranieri Ruggero Torck e Ferdinando Fürstenberg,
il quale ultimo pubblicò ad Anversa le poesie
di papa Alessandro col titolo <i>Philomati musæ juveniles</i>
(1654). Molti Gesuiti adoprarono il latino, principalmente
nelle controversie, ma in generale danno nel
declamatorio; colpa forse il cominciare giovanissimi a
fare il maestro. E moltissimi libri d’istruzione diedero
fuori, certo i migliori di quell’età.
</p>

<p>
Qui pure s’introdussero le difficili puerilità di acrostici,
d’enigmi, di versi correlativi o ricorrenti, di poemi
figurati<a class="tag" id="tag230" href="#note230">[230]</a>; e Baldassarre Bonifazio pubblicò a Venezia
il <i>Musarum liber ad Dominicum Molinum</i>, che sono
ventisei faccie stampate e ventidue incise, rappresentanti
<span class="pagenum" id="Page_453">[453]</span>
i seguenti oggetti: <i>Turris, clypeus, columna, calaria,
clepsydra, fusus, organum, securis, scala, cor,
tripus, cochlea, pileus, spathalion, rastrum, amphora,
calix, cubus, serra, ara</i>. Più ampia è la raccolta del
Caramuel a Roma nel 1663, intitolata <i>Primus calamus
ad oculos ponens metametricum, quæ variis currentium,
recurrentium, adscendentium, descendentium,
nec non circumvolitantium versuum ductibus, aut
æri incisos, aut busso insculptos, aut plumbo infusos
multiformes labyrintos exornat</i>; e sono ottocentrentaquattro
pagine, di cui ventiquattro intagliate, divise
in otto parti, cioè <i>Prodromus, Apollo arithmeticus,
Apollo cetricus, anagrammaticus, analexius, centonarius,
polyglottus, sepulchralis</i>. Smisurata fatica d’insaccar
vento.
</p>

<p>
Anche qui dunque languidezza o vanità; e la ciarla,
al solito, ornava i funerali del pensiero e della nazione.
Prolissità e confusione nei più, persino in quelli che
raccontano: scarsezza di pensieri, e perciò abbondanza
di parole: coloro stessi che si stomacavano delle bizzarie
correnti, non cercavano schivarle innalzandosi al
sentimento, ma rifuggendo ai Cinquecentisti, al Petrarca,
al Boccaccio: — e v’era passata di mezzo la Riforma.
</p>

<p>
I nostri vecchi erano divenuti modelli ai Francesi,
agli Inglesi, agli Spagnuoli, perchè erano stati nazionali,
cioè aveano svolto il pensiero in modo conveniente
a coloro cui si dirigevano: adesso la spontaneità facea
schifo, s’imitava, si contraffacea. Alcune menti severe
s’approfondirono negli studj, e proclamarono verità che
prevenivano i tempi: ma quando l’erudizione vendicatrice
venne a dar loro ragione, dove le cercò? in libri
non curati dai contemporanei, dimentichi dai posteri;
non nella memoria del popolo, non nell’attualità degli
affari e delle applicazioni.
</p>

<p>
Non che l’Italia fosse più guardata come la stella polare,
<span class="pagenum" id="Page_454">[454]</span>
i forestieri presero in beffa la nostra maniera: Shakspeare
contraffece i concettini degli Italiani; Boileau rese
proverbiale l’orpello del Tasso; il gesuita Bouhours,
nella <i>Maniera di ben pensare nelle opere d’ingegno</i>,
bersagliò i poeti nostri e i concettini; il marchese Gian
Gioseffo Orsi di Bologna, gran dittatore di scienza
cavalleresca, tolse a confutarlo, donde un litigio dentro
o fuori, senza però che alcuno si elevasse a liberali pensamenti;
e il pesarese Prospero Montani si meravigliava
che tutti costoro, invece di stabilire canoni ragionevoli
di gusto, volessero appoggiarsi unicamente ad
Aristotele, ad Ermogene, a Falereo, dicendola «prostrazione
di mente, genio tapino e illiberale, vilissima
frenolatria». In fatto l’attenzione volgevasi ai grandi
scrittori, ai grandi pensatori di Francia, dell’Inghilterra,
della Germania; e sul merito loro, sulle loro opinioni
foggiavansi il gusto e il raziocinio, pel bene e pel male;
e si pensò tradurli, mentre i nostri cessavano di passar
le Alpi. Fin nelle arti del disegno fummo superati; e
nella musica si contendeva il primato ai nostri compositori,
ai nostri cantanti.
</p>

<p>
Il sapere zoppica quando non sia appoggiato all’azione.
Ora in Francia, in Olanda, principalmente in
Inghilterra non si troverebbe letterato di grido che non
abbia preso parte alle vicende della sua patria, se non
altro cogli scritti. Gl’Italiani rimasero sequestrati dal
gran movimento politico e religioso. Nella ricchissima
letteratura francese vive e spira la storia di quella nazione,
perfino ne’ romanzieri, nelle tragedie, nelle commedie;
tanto che si potrebbe scriverla, non dico fedelmente,
ma interamente sopra di essi. Ma in Italia? la
frase non era arma d’attacco o difesa, ma vanità e ozio:
ciarla prosastica o poetica, senza serietà nè passione nè
grandezza, non favellava al cuore, sì bene alla voluttà
materiale o ai vulgari capricci: non si acuiva lo stile
<span class="pagenum" id="Page_455">[455]</span>
per farsi intendere dai partiti, per animar la parola col
sentimento comune: a che si aspirava? a destar meraviglia;
che cosa si bramava? l’applauso delle accademie;
non ascoltando il cuore, non interrogando i profondi
misteri della vita, i bisogni della nazione, il suo passato,
il suo avvenire.
</p>

<div class="chapter">
<h2 id="cap158">CAPITOLO CLVIII.
<span class="smaller">Scienze morali e filosofiche. Economia. Storia.</span></h2>
</div>

<p>
Della vacuità letteraria non ultima causa fu la mancanza
di movimento filosofico. Alla scolastica, che sotto
l’apparato dell’argomentazione copriva spesso la nullità,
e rigirava sempre entro il proprio circolo, aveano recato
multiforme assalto gli Umanisti, i Platonici, i nuovi
Peripatetici, i nuovi Pitagorici, i Mistici, gli Stoici, gli
Scettici (t. <span class="smcap lowercase">IX</span>, p. 310). Il modenese Mario Nizzoli<a class="tag" id="tag231" href="#note231">[231]</a> (-1556) combattè
la logica e la metafisica dello Stagirita, non meno
che le idee platoniche discordi dall’esperienza, e al barbaro
delle scuole cercava sostituire il linguaggio comune
e chiare etimologie; onde il Leibniz l’offrì come
<i>exemplum dictionis philosophiæ reformatæ</i>. Sebastiano
Erizzo veneto (-1585) sostenne il metodo analitico (<i>divisivo</i>),
qualificato da Platone un dono e insegnamento degli Dei.
Ma più che dai parziali assalti fu scassinata la Scolastica
dalla Riforma, colla quale entrato il dubbio e l’esame,
all’<i>ipse dixit</i> si sostituiva la discussione contraddittoria
de’ fatti. Non paghi del distruggere, alcuni vollero surrogare
artifiziali combinazioni di sistemi antichi e d’immaginazione
<span class="pagenum" id="Page_456">[456]</span>
propria. Principalmente il regno di Napoli
diede pensatori originali: ma appena spastojati dalla
Scolastica, buttavansi all’entusiasmo, al gusto dello straordinario
nell’ordine delle idee e dei fatti, alle aberrazioni
ontologiche; mescolando jattanza critica a superstizione
e incredulità, con una turbolenza indisciplinata,
che manifestavasi anche nella vita loro.
</p>

<p>
Bernardino Telesio da Cosenza (1509-88), studiato nel silenzio
fino ai sessant’anni, pubblicò una filosofia naturale (<i>De
rerum natura juxta propria principia</i>), dove, sbrattando
dai commenti la fisica d’Aristotele, riduce i principj
ad uno corporeo ch’è la materia, e due incorporei,
calore e freddo: non solo attivi, ma intelligenti dei
proprj atti e delle mutue impressioni. Il calore risiede
nei cieli, unito alla materia più sottile; il freddo nel
centro della terra, ove più densa è la materia; lo spazio
intermedio è campo alle loro battaglie. Sul moto dei
corpi celesti, sui gravi cadenti, sull’angolo d’incidenza
e riflessione della luce, sulla direzione dei raggi negli
specchi concavi o sferici, reca vedute nuove. Avanti
Cartesio e Bacone, ai quali è attribuita la lode d’aver
ricondotto gl’intelletti all’esperienza e all’induzione, il
Telesio alla moderna indicava tutte le scienze naturali
da studiare secondo i principj lor proprj, emancipandosi
dai pregiudizj fondati sopra l’autorità e sopra massime
a priori, e interrogando la natura: sicchè Bacone
lo chiama il primo de’ novatori.
</p>

<p>
A tali meriti partecipa Giordano Bruno da Nola (1550-1600).
Stanco di viver domenicano e delle tirannidi nostrali,
va a Ginevra, e s’accapiglia co’ seguaci di Calvino e
Beza, de’ quali abbracciando le dottrine, non tollerava
i limiti; considerato scettico, è perseguitato; passa a
combatter dalla cattedra gli Aristotelici in Francia, in
Inghilterra e in varie Università di Germania, in nessun
luogo godendo tranquillità, colpa forse la smisurata sua
<span class="pagenum" id="Page_457">[457]</span>
superbia<a class="tag" id="tag232" href="#note232">[232]</a>. Acutissimo ingegno, istrutto nel greco e
nella filosofia antica, robusto ma sfrenato d’immaginazione,
sostiene l’originale libertà del filosofare, ma non
sa padroneggiare il soggetto e fermarsi a tempo. Strani
titoli appone alle sue opere, come la <i>Cabala del cavallo
pegaseo</i>, la <i>Cena delle ceneri</i>, che è un dialogo sulla
teoria fisica del mondo, ove sostiene Copernico, cui dà
lode non meno d’erudizione che di coraggio<a class="tag" id="tag233" href="#note233">[233]</a>; ma
<span class="pagenum" id="Page_458">[458]</span>
l’ipotesi della gravitazione gli sa d’assurdo, attesochè
ogni movimento sia per natura circolare. Lo <i>spaccio
della bestia trionfante, proposto da Giove, effettuato
dal Consiglio, rivelato da Mercurio, recitato da Sofia,
udito da Saulino, registrato da Nolano</i>, fu creduto
qualcosa di tremendo contro Roma, e non è nulla più
che un’allegoria per introduzione alla morale. Il mondo,
adir suo, è animato da un’intelligenza onnipresente,
causa prima non della materia, ma di tutte le forme
che la materia può assumere, viventi in tutte le cose
quand’anche vivere non sembrino<a class="tag" id="tag234" href="#note234">[234]</a>. L’unità è l’essere;
<span class="pagenum" id="Page_459">[459]</span>
ciò che è multiplo è composto; dunque non esiste che
l’uno, e in questo vanno confusi finito e infinito, spirito
e materia. Presa in sè, l’unità è Dio; in quanto manifestasi
<span class="pagenum" id="Page_460">[460]</span>
nel numero, è il mondo; e ancora il mondo è
Dio<a class="tag" id="tag235" href="#note235">[235]</a>. Un’unità primitiva sta in fondo all’apparente
varietà degli oggetti, che a petto ad essa tutti sono
eguali: e nell’osservarli non si vedono sostanze particolari,
bensì la sostanza in particolare. Avvi dunque un
principio supremo dell’esistenza, cioè Dio, che può esser
tutto, ed è tutto; in lui la potenza e l’attività, il reale e
il possibile costituiscono un’unità inseparabile; esso è
non solo <i>causa esterna</i>, ma <i>fondamento interno</i> della
creazione. Idee vere non si danno se non nell’essere
divino, del quale l’universo è effetto ed espressione imperfetta;
e da questo universo noi deduciamo le cognizioni,
che non sono idee ma ombre d’idee.
</p>

<p>
Stabilita la relazione dell’intelletto divino coll’universale
e cogl’intelletti particolari, e scoperto il nesso fra
la verità divina, la verità delle cose e la verità propria
de’ nostri intelletti, ne deduce l’armonia di tutte le cose
fra loro. Dalla stretta connessione fra i tre grandi ordini
di cose, Dio, l’universo, le intelligenze particolari, avendo
creduto dedurre l’assoluta unità, aspirò a ridurre l’ideale
e il reale, l’ente di ragione e il sussistente in un’unica
categoria, la quale abbracciasse l’essere nell’universalità
sua, ricondotto alla semplicissima unità. Al qual uopo
intensamente s’applicò a perfezionare l’<i>Ars magna</i> di
Raimondo Lullo: cattivo modello.
</p>

<p>
Pertanto egli primo nel suo secolo contempla il mondo
da puro metafisico; o, come si direbbe oggi, si pone alla
ricerca dell’assoluto; e sviando dall’esperienza, le cause
de’ fenomeni non indaga nella materia stessa, ma accenna
<span class="pagenum" id="Page_461">[461]</span>
uno spazio infinito, pieno di mondi che splendono
di luce propria, d’anime del mondo, di relazioni dell’intelligenza
suprema coll’universo; confida nel <i>lume
interno</i>, nella <i>ragion naturale</i>, nell’<i>altezza dell’intelletto</i>,
e così s’avventura a divinazioni, talora anche fortunate,
sopra i moti delle stelle fisse, la natura planetaria
delle comete, l’imperfetta sfericità della terra.
</p>

<p>
Risoluto di rivedere la patria, giunge a Venezia, sta
due anni a Padova; ma preso, è consegnato all’Inquisizione
romana, la quale non potendo indurlo a ritrattarsi,
lo dà al braccio secolare, <i>ut quam clementissime,
et citra sanguinis effusionem puniretur</i>. Condannato
ad esser arso in Campo di Fiore, disse ai giudici: — Avete
maggior paura voi nel proferir la sentenza,
ch’io nel riceverla»<a class="tag" id="tag236" href="#note236">[236]</a>.
</p>

<p>
<span class="pagenum" id="Page_462">[462]</span>
</p>

<p>
Testè i Tedeschi riconfortarono la memoria del Bruno,
indicandovi dottrine affini alle loro e principalmente al
panteismo di Schelling, al par del quale il nostro coll’astrazione
padroneggia le meraviglie visibili e invisibili
dove si confondono il creato e l’increato. Ma le inestricabili
divagazioni e la mancanza di linguaggio e di concatenamento
scientifico nelle variatissime forme della
sua ispirazione resero poco accessibile, e quindi infruttuoso
il nostro filosofo.
</p>

<p>
A Stilo, nell’estrema Calabria, nacque Tommaso Campanella (1568-1639),
anch’esso domenicano e non meno ardito pensatore,
capace di riuscir sommo se non si fosse sparpagliato
su tante scienze col proposito di riformarle.
Invaghito di Telesio «tanto per la libertà del filosofare,
quanto perchè pendeva dalla natura delle cose, non dai
detti degli uomini»<a class="tag" id="tag237" href="#note237">[237]</a>, tentò sottrarsi alle possibilità
di Lullo e alle formole della scolastica e fondare una
filosofia della natura sopra l’esperienza, combinata però
col soprannaturale, cioè colla rivelazione, la quale è
fondamento della teologia. Nè in teologia può esser falso
quel che sia vero in filosofia, giacchè quella è scienza
degli attributi di Dio, questa è scienza della scienza con
cui Dio governa il mondo. Vero è che egli come teologo
non affronta con indipendenza il problema fondamentale
della metafisica, mentre poi troppo ragiona
per teologo, nell’intento di raffigurar la rinnovazione
dell’uomo mediante la scienza.
</p>

<p>
Prima di Cartesio trasse la prova dell’esistenza dall’attività
interna<a class="tag" id="tag238" href="#note238">[238]</a>: conobbe ed espresse il bisogno
<span class="pagenum" id="Page_463">[463]</span>
della cognizione razionale e teologica, quantunque lontano
dal soddisfarvi: ammirò Galileo, pur dissentendone
in alcuni punti, e l’esortava a compiere un corso di filosofia
razionale. Suo tipo è il mondo<a class="tag" id="tag239" href="#note239">[239]</a>, e riprova
<span class="pagenum" id="Page_464">[464]</span>
coloro che all’esperienza antepongono l’autorità e le argomentazioni.
Ma vedendo i fenomeni della calamita e il
sesso delle piante, credesi appoggiato dall’esperienza
nell’asserire che tutto è animato<a class="tag" id="tag240" href="#note240">[240]</a>; con eloquenza
descrive le simpatie della natura, e lo spandersi della
luce sulla terra, penetrandone tutte le parti con un’infinità
d’operazioni, le quali è impossibile si compiano
senza immensa voluttà. E talmente i corpi godono del
mutuo contatto, che non può formarsi il vuoto se non
per mezzi violenti. Oltre la metafisica, la fisica, la fisiologia,
la filosofia sociale, offre un albero delle scienze,
ponendo come capitale e universalissima la metafisica,
e sotto di essa dividendo le altre in razionali e reali, cui
corrispondono le scienze operative, le pratiche, le discipline
e le arti.
</p>

<p>
Troppo più cose asserisce che non ne provi; e lenta
le redini all’immaginazione, concitata dalla solitudine e
dai patimenti. Sovrattutto s’industria ad opporre un
dogmatismo filosofico allo scetticismo, fondandosi sul
bisogno che la ragione prova di raggiungere la verità;
sicchè per impugnarla lo scettico medesimo ha mestieri
di certi postulati. Contro i machiavellici difende la
libertà del sapere e i diritti della ragione; ma poi si palesa
machiavellico più che il suo secolo, e vorrebbe far
dipendere la grandezza d’Italia da quella di Spagna, e
questa procacciare con arti tiranniche e corruttrici:
perisca la patria, purchè trionfi l’idea.
</p>

<p>
Iddio parlò agli uomini dalla più grande antichità,
mediante tutte le religioni; rivelossi agli Assiri cogli
<span class="pagenum" id="Page_465">[465]</span>
astri, ai Greci cogli oracoli, ai Romani cogli auspicj, agli
Ebrei coi profeti, ai Cristiani coi concilj, ai cattolici coi
papi, ampliando la cerchia delle sue rivelazioni ogni volta
che lo scetticismo e l’incredulità attaccavano i popoli
corrotti; le scoperte moderne son l’ultimo termine di
questa tradizione divina, che, sempre superiore alle miserabili
operazioni e alla gretta politica degli uomini,
congiungerà finalmente tutti in una sola credenza, in
quell’unità del genere umano che Augusto intravvide, e
che la ragione esige perchè cessino i flagelli naturali e
perchè le regioni più diverse permutino fra loro tutti
i beni.
</p>

<p>
La filosofia reale divide egli in fisiologia, etica, politica,
economica e <i>città del sole</i>; nella qual ultima
principalmente spiegò i suoi concetti sociali, e quasi la
mancanza d’una patria lo spingesse ad errar nelle utopie,
si propose di riformare il genere umano, ripristinando
l’integrità e l’armonia della potenza, della sapienza e
dell’amore. Delinea dunque una società sul tipo della
sua metafisica: e come l’intelletto prevale alle altre facoltà,
così il capo della repubblica a tutto l’ordine politico
e civile; come l’intelletto è raggio divino, così questo
capo è quasi un’incarnazione di Dio; come l’intelletto
è per essenza buono, sapiente, potente, così esso capo
deve aver tre ministri che rappresentino l’amore, la
sapienza, la potenza; e il primo vigili alla generazione
e all’educazione, il secondo a propagare la scienza, il
terzo al consorzio civile e al mantenimento della vita.
</p>

<p>
Non sarebbe questa la monarchia universale esercitata
nel medio evo dalla santa Sede? Frate com’era,
prende a tipo il monastero e la gerarchia clericale;
tutti i Solari fan voto di frugalità e povertà; quattro
ore di lavoro quotidiano basteranno ai parchi bisogni;
il resto applicheranno all’universalità delle umane cognizioni.
Comunanza dei beni e delle donne; abolizione
<span class="pagenum" id="Page_466">[466]</span>
della famiglia e della servitù; il servizio domestico si
trasformi in funzioni pubbliche; e il potere, o, a dir più
giusto, la direzione de’ lavoranti sia, ad ogni grado della
gerarchia, esercitata da un uomo o da una donna.
</p>

<p>
Chi primeggia in qualsiasi scienza od arte meccanica,
è fatto magistrato, e ciascuno li ha in conto di maestri
e giudici; essi sopravvegliano i campi e i pascoli; quel
che maggiori mestieri conosce e meglio esercita, ottiene
maggior considerazione. Ecco la gerarchia della capacità
predicata dai Sansimoniani ai dì nostri, non mancandovi
tampoco il padre supremo, il papa industriale<a class="tag" id="tag241" href="#note241">[241]</a>.
Tali magistrati hanno autorità di giudicare
e punire fin di morte e sommariamente; al potere esecutivo
e giudiziario uniscono il religioso; ricevono da
ciascun subordinato la confessione auricolare, e la trasmettono
ai superiori colla propria. Il male della società
deriva dall’amor proprio; vuolsi dunque affogarlo nell’interesse
generale. A tal uopo sopprimasi la proprietà.
Nè egli rifugge da veruna conseguenza del comunismo;
fino il generare dev’essere sottoposto a norme, onde
ottenere il progressivo miglioramento della specie; le
donne esporranno i loro vezzi, magistrati apposta sortiranno
le coppie, secondo norme che egli divisa cinicamente
<span class="pagenum" id="Page_467">[467]</span>
e secondo le combinazioni planetarie, sulle
quali esso si diffonde con una compassionevole sapienza.
Così è tolta fin la libertà dell’amore per ottenere quell’educazione
onnipotente, che, cominciata prima del
concepimento, deve accompagnare il nuovo cittadino
sino alla virilità.
</p>

<p>
Mediante questa, i Solari porteranno a perfezione il
sapere e la società, faranno aratri che si muovano a
vela, bastimenti che navighino senz’antenne o remi;
voleranno, discerneranno negli abissi del cielo le stelle
più remote, udranno l’armonia delle sfere celesti, arriveranno
ad una longevità, ora inattingibile, anzi sapranno
ringiovanire ogni settant’anni; tutta la terra
sarà coltivata secondo un divisamento unico, come fosse
un solo possesso; un nuovo culto senza misteri raccorrà
nel tempio stesso le immagini di Pitagora e di Cristo,
di Zamolxi e dei dodici apostoli; una lingua universale
torrà gli ostacoli alla comunicazione delle idee. Così
(oltre far continua astrazione dalle condizioni, dallo spirito,
dai costumi d’Italia) colla natura morale il Campanella
alterava anche la natura fisica; volea vincere le
fatalità della natura, l’imprevidenza dell’uomo, l’antagonismo
degli Stati; e mancando d’ogni senso della
realità, raggiunge a fatica quel che i mistici comunisti
del medioevo già avevano effettuato.
</p>

<p>
Eppure, fra tanti delirj, conditi d’astrologia e d’astrusa
scolastica, profonde e nuove osservazioni reca egli sopra
la storia e l’alta politica della Corte romana; dalla prigione
scriveva a Filippo II, implorando d’andargli a
parlare di cose rilevantissime alla Spagna. Nella quale
ravvisa il marchio della predilezione divina, come la più
cattolica, e che ottenne dal Cielo il nuovo mondo; sicchè
tutti devono adoperarsi affinchè consegna l’impero dell’universo,
abbatta l’islam e l’eresia, compiendo la sua
missione d’assicurare il trionfo della Chiesa. Ciò conseguìto,
<span class="pagenum" id="Page_468">[468]</span>
ristaurata l’unità del mondo, dovrà rifabbricare
il tempio di Gerusalemme. Senza libri, e da dieci anni
<i>in tuguriolo angusto</i>, indovinò il declinare di quella
potenza, che allora stava all’apogeo. E per prima causa
vi assegna l’isolamento orgoglioso degli Spagnuoli, onde
consiglia di favorirne i matrimonj con Fiamminghi,
Tedeschi e Napoletani, i quali deporranno le ripugnanze
e s’acconceranno ai costumi degli Spagnuoli, giacchè
è impossibile piegar questi orgogliosi verso costumi
stranieri. — I vostri baroni e conti, spoverendo i sudditi,
spoverendo voi stesso (dice al re), vanno vicerè o
governatori soltanto per ispendere pazzamente il denaro,
farsi de’ creati, e rovinarsi in piaceri; poi dall’ostentazione
e dal lusso ridotti in secco, tornano a rifarsene in
Ispagna, e rubano a dritta, a sinistra, e arricchiti di
nuovo, ricominciano quella vicenda, e mille arti sanno
di smungere i poveri sudditi»<a class="tag" id="tag242" href="#note242">[242]</a>. E segue suggerendogli
le prudenze occorrenti per ingrandire: tengasi
amici gli ecclesiastici; mandi cardinali e vescovi a governar
l’America, le Fiandre e i luoghi sospetti; remuneri
i più sapienti in divinità; ne’ consigli supremi
metta Gesuiti, Domenicani, Francescani; nelle guerre
ogni capitano abbia un consigliere religioso, massime
per sovrantendere alle paghe de’ soldati, giacchè «la
rovina di Spagna è che paga e non sa a chi»; tutte le
sue imprese faccia dichiarar giuste dal papa.
</p>

<p>
Nei consigli vuole che gl’Italiani siano adoperati principalmente
per cose di guerre; ma non trascende i suoi
contemporanei, i quali tutti ammettevano il sommo ed
assoluto imperio del principe, nè provvedeano a mettere
il men possibile d’impacci alla libertà individuale.
</p>

<p>
Coloro che fra le vittime dell’intolleranza ecclesiastica
decantano il Campanella, piacciansi osservare quanta
<span class="pagenum" id="Page_469">[469]</span>
egli ne eserciti. Coi novatori insegna di «non disputar
le minutezze delle parole sacre, ma solo, Chi vi ha mandati
a predicare? o il diavolo o Dio? Se Dio, ciò devano
mostrare con miracoli: se no, bruciali se puoi, e
infamali; ma mai si devono far dispute grammaticali,
nè con logica umana discorrere, ma con la divina, senza
moltiplicar parole ed allungare la lite, il che è una
specie di vittoria a chi sostiene il torto. Di più condannarli
al fuoco per le leggi imperiali, poichè tolgono la
fama e la roba ad uomini autorizzati da Dio con lunga
successione, come è il papa e’ religiosi, e coll testimonianze
e sangue sparso... Il primo errore che s’è fatto,
fu di lasciar vivo Lutero nella dieta di Vormazia ed
Augusta: la qual cosa, sebbene alcuni dicano averla
fatta Carlo per ragione di Stato, acciò che il papa sempre
restasse timoroso di Lutero, onde fosse astretto sempre
seguire le parti di Carlo, ajutandolo con denari ed indulgenze
nelle imprese che faceva per arrivare alla monarchia,
temendo non si piegasse ad innalzare Lutero
suo emulo; nondimeno si vede essere stato contro ogni
ragion di Stato, poichè, snervato il papato, tutto il cristianesimo
s’indebolisce, tutti i popoli si ribellano sotto
specie di vivere in libertà di coscienza» (<i>cap</i>. <span class="smcap lowercase">XXVII</span>).
</p>

<p>
E più volte ricombatte Lutero e Calvino. «La religione
che contraddice alla politica naturale, non si deve
tenere. La luterana e calviniana che nega il libero arbitrio,
non si deve mantenere, perchè i popoli possono
rispondere che essi peccano per destino» (<i>Aforismo</i> 84).
E quanto all’attuazione esterna della Chiesa, egli professa
che «s’inganna chiunque dice che il papa non ha se
non il gladio spirituale e non il temporale, perchè la
monarchia sua sarebbe diminuita mancando di questo;
e Cristo Dio legislatore sarebbe diminuito, cosa imprudente
ed eretica da affermarsi. Quella medesima costellazione
che trasse fetidi eflluvj dalle cadaveriche menti
<span class="pagenum" id="Page_470">[470]</span>
degli eretici, valse a produrre balsamiche esalazioni dalle
rette intelligenze di quelli che fondarono le religioni
de’ Gesuiti, de’ Minimi, de’ Cappuccini» (<i>Afor</i>. 70).
</p>

<p>
Questi concetti riusciranno bene inaspettati a chi lo
giudicò fin ora a detta altrui. Una volta ogni rivoltoso
dovea figurarsi come eretico: oggi come italianissimo,
e qui pure il Campanella ci raffinisce tra le mani. Perocchè
professava che Italia «già mostrò i suoi frutti,
e nessuna nazione dopo perduto l’impero potè recuperarlo
mai, e tanto meno l’Italia, chè le stelle pur contraddicono,
e dove non è che paura tra tutti e poca risoluzione
per la salute comune, e nulla per ricuperarle
l’impero, aspirando i principi soltanto a conservarsi<a class="tag" id="tag243" href="#note243">[243]</a>.
Giacchè deve star soggetta, il minor male è che sottostia
agli Spagnuoli, e sperare che crescano, anzichè ricever
altri forestieri con rovina nuova. Massime che questi,
essendo eretici, torrebbero a Italia l’<i>unica gloria</i> rimastale,
il papato, donde un infiacchimento che la
esporrebbe al Turco».
</p>

<p>
Neppur s’ha a toccare il papa, perchè «solo con la
venerazione difende più gli Stati suoi che gli altri principi
con l’armi; e quando è travagliato, li principi tutti
si muovono ad ajutarlo, altri per la religione, altri per
ragion di Stato<a class="tag" id="tag244" href="#note244">[244]</a>. E questo è dominio veramente
italiano, e perciò chiunque non lascia eredi dovrebbe
legare i proprj Stati al papa, e le repubbliche stabilire
che a questo siano devolute se mai un tiranno le
invada; e così si costituirebbe a breve andare una monarchia
<span class="pagenum" id="Page_471">[471]</span>
italiana. Intanto dovrebbe farsi a Roma un senato
cristiano, dove tutti i principi avesser voce per mezzo di
loro agenti; il papa vi presedesse per mezzo d’un collaterale;
vi si risolvesse a pluralità di voti sulla guerra
agli infedeli ed eretici, sulle differenze tra’ principi, obbligando
colla guerra qual vi si rifiutasse.
</p>

<p>
Del suo paese dice: «Napoli è popolata di settantamila
abitanti, e solo dieci o quindicimila lavorando,
vengono prestamente consunti dalla soverchia fatica;
mentre il rimanente è rovinato dall’ozio, dalla pigrizia,
dall’avarizia, dalle infermità, dalla lascivia, dall’usura;
e per maggior disgrazia, contamina e corrompe infinito
numero d’uomini assoggettandoli a servire, ad adulare,
a partecipare de’ proprj vizj, con grave nocumento delle
funzioni pubbliche. I campi, la milizia, le arti sono negletti
o pessimamente coltivati con penosi sagrifizj
d’alcuni»<a class="tag" id="tag245" href="#note245">[245]</a>.
</p>

<p>
Il tanto oro affluito dall’America abbagliò a segno,
da far credere che in questo consistesse la ricchezza
d’uno Stato; e ogni cura fu dritta ad acquistarlo e
conservarlo, non a quelle che ne son fonti, l’agricoltura,
l’industria, il commercio: la scienza amministrativa riducevasi
a trovare nuove imposte e fiscalità. I nostri
le vituperano come esorbitanti, ma non suggeriscono
compensi diversi; e il Campanella mostrava quanto
male fossero ripartite, come i nobili le riversassero sui
cittadini, questi sugli artigiani e sui villani; suggeriva
un sistema consono alle nostre imposizioni dirette e indirette,
leggiere sugli oggetti di necessità, gravi su
quelli di lusso e spasso<a class="tag" id="tag246" href="#note246">[246]</a>, ed escludendo la capitazione.
<span class="pagenum" id="Page_472">[472]</span>
Indicava pure un ricovero per gl’invalidi, scuola
speciale pei giovani marinaj, asilo e doti per le figliuole
de’ soldati, monti di pietà gratuiti, banche ove i sudditi
deponessero capitali, ricevendo conto dell’impiego e
degl’interessi; tengasi buona flotta, perchè la chiave
del mare è chiave del mondo; non s’imitino nelle colonie
e conquiste i Francesi, <i>qui, quum multa acquisiverint,
nihil servaverunt</i>, perchè non sanno moderarsi,
e da un lato s’arrogano troppo, dall’altro lasciano
troppa libertà, oggi trattano i sudditi con molliccia
bontà, domani con rigori violenti. Raccomanda pure
di svoltare gl’intelletti dalle teologiche sottigliezze verso
la storia, la geografia, il mondo reale; un codice uniforme;
gl’impieghi aperti a chiunque è capace; poco
favore alla nobiltà nata o alla ricchezza; stimolare la
gloria e l’onore, proporre elevato scopo alle ambizioni,
ridurre uniformi le monete, incoraggiar le manifatture,
ben più fruttifere delle miniere. Eccovi concetti nobili
al certo, ma non coerenti; sulla libertà professa dottrine
false o triviali<a class="tag" id="tag247" href="#note247">[247]</a>; vagella nell’economia al punto,
che, per impedir le fami, propone il re faccia monopolio
del grano, ne vieti l’asportazione, ne assegni il
prezzo<a class="tag" id="tag248" href="#note248">[248]</a>; cadeva nell’astrologia, nelle scienze occulte,
nel misticismo<a class="tag" id="tag249" href="#note249">[249]</a>; pretendeva dall’esteriorità del
<span class="pagenum" id="Page_473">[473]</span>
corpo indovinare le inclinazioni dello spirito non solo,
ma riprodurle; insomma, al pari del Bruno, molte verità
presentì, miste a troppo di falso, e senza quell’unità
ragionata che le rende efficaci.
</p>

<p>
Compreso dalle grandi scoperte del suo tempo, ove
in cent’anni si era progredito più che ne’ tre secoli precedenti,
vagheggiò gl’indefettibili progressi dell’umanità;
e nel secolo venturo prevedeva «compiuta la riforma
della società; distruzione in prima, poi riedificamento;
una monarchia nuova e mutamento totale delle leggi».
A tale confidenza il recava, ancor più che la crescente
intelligenza, la forza di carattere dell’uomo; e «come
s’arresterebbe il libero procedere dell’uman genere,
quando quarantott’ore di tortura non poterono piegare
la volontà d’un povero filosofo, e strappargli neppur
una parola che non volesse?» Accennammo (pag. 126)
come, involto nella congiura di Stilo, fosse torturato<a class="tag" id="tag250" href="#note250">[250]</a>,
poi tenuto ventisette anni prigione. È sempre difficile
determinare quanto v’abbia di vero nelle processure
segrete; ma mentre i declamatori biografi del Campanella
<span class="pagenum" id="Page_474">[474]</span>
tacciano i frati d’averlo perseguitato per eretico,
la Spagna lo incarcerava perchè cospirasse coi frati.
E d’eresia e d’ateismo è in fatti appuntato da molti contemporanei:
certo il suo <i>Ateismo trionfato</i> va così
debole, da poter essere intitolato Ateismo trionfante:
d’altra parte egli credevasi un riformatore della scienza,
inviato dal Cielo ad abbattere i sofismi, tirannide,
ipocrisia<a class="tag" id="tag251" href="#note251">[251]</a>.
</p>

<p>
Intanto egli studiava politica e filosofia, e mentre
prima in favore della Spagna, allora si drizzò tutto a
sostener Roma<a class="tag" id="tag252" href="#note252">[252]</a>; e se fosse scarcerato, prometteva
in libri dimostrare vicina la fine del mondo; palesare
una gran congiura di principi, teologi, filosofi e astronomi
contro il vangelo; combattere invincibilmente i
machiavellisti; dare un rimedio sicuro, senza del quale
la cristianità sarà divorata dagl’infedeli; dimostrare
venuto il tempo che il mondo riposi sotto una felicissima
monarchia; insegnare ad aumentar di centomila
ducati le rendite del regno di Napoli con benefizio dei
sudditi, e così per gli altri Stati; comporrà un libro per
convertire i Gentili delle Indie e convincere i Luterani,
gli Ebrei, i Maomettani; andrà egli stesso ad apostolati,
con cinquanta discepoli formati a tal uopo; riformerà
le scienze naturali e morali secondo la Bibbia e i santi
<span class="pagenum" id="Page_475">[475]</span>
Padri, e le insegnerà tutte in un anno; farà un’astronomia
nuova, e mostrerà i sintomi della morte del
mondo; di più fabbricherà una città salubre e inespugnabile,
e tale che al sol mirarla s’imparino tutte le
scienze storicamente; scoprirà il moto perpetuo; farà
vascelli che navighino senza remi, e carri che vadano
col vento. Insomma anche qui mistura di elevato e di
puerile.
</p>

<p>
E dotti e principi presero interesse pel Campanella:
Paolo V spedì apposta il tedesco filologo Scioppio a
Napoli per trattare di sua scarcerazione, e se non altro
gli ottenne di poter leggere e scrivere e mandar lettere.
Alfine Urbano VIII, trattolo a Roma col pretesto che
competesse al Sant’Uffizio per avere professato profezia,
lo restituì in libertà. Passato allora in Francia, trovò
amici gli eruditissimi Claudio Peiresc e Gabriele Naudé,
Richelieu protettore, applaudenti i Francesi, non tanto
come a filosofo, che come a perseguitato della Spagna;
pensionato di cencinquanta lire al mese, assisteva alla
Sorbona, all’Accademia allora nascente, fin al consiglio
di Stato; vi fece molte profezie, riportate dai contemporanei,
e compiva le sue opere, dirigendo le quali al
granduca, dicevagli averlo Iddio mandato in quel paese
certamente per ricostruire le scienze.
</p>

<p>
Avea predetto gli sarebbe funesto l’eclissi del giugno
1639, e tentava sviarlo con ripari astrologici: ma al
21 maggio morì settagenario.
</p>

<p>
<i>Uomini nuovi</i> sono chiamati costoro da Bacone,
perchè alla scolastica abitudinaria surrogavano la ragione:
e di fatto il Patrizj<a class="tag" id="tag253" href="#note253">[253]</a> già asseriva «i particolari
<span class="pagenum" id="Page_476">[476]</span>
sensibili fare strada alla più alta filosofia», e il
Campanella che «prima opera del filosofo è comporre
l’istoria dei fatti». Ma non si sceverano dalle inveterate
prevenzioni; uscendo dal buon senso smucciano nel
paradosso, nè alcuno piantò un sistema che comprendesse
bastanti verità da signoreggiare l’intelletto, il
quale, se ammira un momento le bizzarrie, non riposa
che nell’ordine.
</p>

<p>
Bensì il francese Renato Cartesio (1596-1650), vedendo qual cumulo
d’errori si adottasse sull’autorità de’ precedenti,
propose di disimparare tutto e far tavola rasa, affermando
soltanto ciò ch’è evidente; pose insomma il
dubbio come portinajo della scienza, e nelle cento pagine
austeramente semplici del suo <i>Metodo</i> innovò le
scuole. La dimostrazione dell’esistenza dedusse da un
fatto della coscienza dicendo: — Io penso, dunque
esisto»<a class="tag" id="tag254" href="#note254">[254]</a>. Vero è soltanto ciò che ha evidenza interna
<span class="pagenum" id="Page_477">[477]</span>
nella coscienza, o di cui la mente acquista precisa
e indubitabile certezza. Dal semplice, che immediatamente
si capisce, salgasi al composto, all’oscuro, al
difficile, raccolgansi e si discernano i mezzi che conducono
al vero, librandoli cogli ostacoli frapposti; non
si ammetta un concetto senza ragion sufficiente, nè una
cosa si reputi vera perchè altri la crede tale.
</p>

<p>
Rifiutando ciò che non sia evidenza o coscienza, ragione
individuale o infallibilità geometrica, concentra
dunque le scienze nello studio delle intellettuali facoltà;
nulla volendo imparare da altri, si obbliga a rifar tutta
la via del pensiero, e ogni scienza trarre dal proprio
ingegno: e per quanto sia portentoso che un uomo
tante cose compisse, da peggiori falli non campò se
non per merito di quegli stessi che rinnegava.
</p>

<p>
Intanto restava eliminata dalla società ogni causa
metafisica, facendola prodotta e architettata da una potenza
unica, la libertà, il diritto dell’uomo: escluso ogni
principio superiore che spieghi ciò che la ragione non
può spiegare, la filosofia cartesiana, fin all’ultima sua
manifestazione con Hegel, proclamava l’onnipotenza
della ragione: ma il razionalismo non può fare che
<span class="pagenum" id="Page_478">[478]</span>
conquiste precarie, continuamente edificando e abbattendo,
e vivendo d’incessante variazione. E già i primi
suoi seguaci trascesero, e Malebranche introdusse le
cause occasionali, e non accettò l’esistenza dei corpi,
ma sol quella degli spiriti; l’ebreo Spinosa ridusse a
scienza il panteismo, ammettendo un ente unico, un’unica
intelligenza; Locke popolarizzò la metafisica con semplificazioni
che eliminano le quistioni invece di scioglierle;
Leibniz combattè il sensismo sostenendo che
solo la fede può conciliare i due termini della conoscenza,
il me e il non me.
</p>

<p>
I nostri ammiravano, e imitavano chi l’uno chi l’altro.
Giambattista Vico, che prese le mosse dal criticare
Cartesio pur ammirandolo, riflette sagacemente che
l’assioma <i>io penso, dunque sono</i> prova soltanto il fenomeno;
e il fenomeno non è già negato dagli scettici,
bensì la realtà di esso; nè questi dubitano della coscienza,
bensì della sua validità (<i>De nostri temporis studiorum
ratione</i>, 1708). Conchiude che non il metodo ma il
genio elevò Cartesio a tant’altezza: l’erudizione vi trapela
di mezzo all’affettata aridità della sua ragione,
come, nel mentre abolisce il passato, lascia scorgere
quanto meditasse su questo.
</p>

<p>
Michelangelo Fardella siciliano (1650-1718), dall’<i>analisi divina</i>
di Cartesio in molti punti si scostava, e nominatamente
sulla certezza, credendo tutt’altro che dimostrata l’esistenza
del mondo esteriore: ma all’idealismo di Malebranche
opponeva il suo stesso argomento; l’esistenza
del mondo esteriore non potersi dimostrare altrimenti
che per la rivelazione. Credeva le idee fossero la percezion
delle cose, ma ne ammetteva alcune innate, che
però non erano immagini della mente, bensì una disposizione
di questa ad eccitarle senza impulso esterno. Ma
poichè prendeva come unica sostanza l’ente infinito, del
quale gli altri non erano che manifestazioni, come sottrarsi
<span class="pagenum" id="Page_479">[479]</span>
al panteismo? Se non che di Cartesio e di Malebranche
adottava i sistemi solo in quanto convenissero
colla dottrina di sant’Agostino, cui mostravasi
devotissimo.
</p>

<p>
Più francamente predicò il cartesianismo Tommaso
Campailla di Modìca (1668-1740) nel suo poema filosofico
l’<i>Adamo</i>, onde fu detto il Lucrezio cristiano.
</p>

<p>
A Napoli l’Accademia degli Investiganti, protetta dal
marchese d’Aversa, scosse il giogo d’Aristotele, s’innamorò
di Gassendi, della filosofia atomistica d’Epicuro
e di Lucrezio Caro, benchè facesse riserve per le credenze
cattoliche. Dappoi il famoso medico Tommaso
Cornelio vi fece conoscere Cartesio, e questo divenne
moda; applicandosi piuttosto alle cose naturali, pigliando
per solo criterio l’esperienza del senso esterno ed interno.
L’idealità soccombeva dunque al sensismo, del
che sbigottiti i monaci, li denunziarono come pericolosi
all’Inquisizione di Roma, la quale avviò alcuni processi;
ma l’autorità non solo si oppose, ma tolse a quella la
facoltà di processare nel regno (1692). Giambattista
De Benedictis, gesuita di Lecce, nelle <i>Lettere apologetiche
in difesa della teologia scolastica e della filosofia
peripatetica</i>, flagellò i filosofi nuovi, e principalmente
i napoletani Tommaso Cornelio, Leonardo da Capua,
Francesco d’Andrea, Aurelio di Gennaro, Nicolò Cirillo,
i quali gli risposero. Elia Astorini da Cosenza carmelitano,
che dal peripato passò alla filosofia nuova, fu
inquisito per mago od eretico; onde fuggì a Zurigo,
poi a Basilea, e in varie scuole della Germania cerco e
onorato: ma visto que’ professori di teologia combattersi
e scomunicarsi un l’altro, si persuase non darsi
riposo che nell’unità cattolica, onde contro Luterani e
Calvinisti scrisse con erudizione e solidi ragionamenti;
e assolto fu mandato a predicare a Firenze e a Pisa,
dove lesse matematica; poi a Roma; infine stracco da
<span class="pagenum" id="Page_480">[480]</span>
nuove persecuzioni, si concentrò nella vita studiosa.
Paolo Mattia Doria, ne’ discorsi filosofico-critici, additò
per quali ragioni fosse dalla cartesiana tornato alla dottrina
platonica, e contro Francesco Maria Spinelli difese
l’ideale metafisica antica. Tommaso Rossi ricondusse la
fede ad accordarsi colla scienza.
</p>

<p>
Anche nelle scienze più favorite come le teologiche,
lo stesso indulgente Tiraboschi confessa non avervi un
moralista di polso, non uno che degnamente combattesse
nella quistione della Grazia, che empiè di garriti
la Francia. Ippolito Maracci (-1765) dedicò tutte le sue fatiche
alla beata Vergine; nella <i>Biblioteca Mariana</i> informò
di più di tremila scrittori sopra gli attributi di Maria.
Luigi suo fratello tradusse il Corano con ampj commenti
e con esili confutazioni. Stefano Menochio pavese gesuita
fece un buon <i>Commento di tutta la sacra Scrittura</i>,
più volte ristampato, e <i>Trattenimenti eruditi</i> su molti
punti di storia sacra. Vincenzo Gotti bolognese (-1655), domenicano
e cardinale, in dieci volumi dimostrò la verità
del cristianesimo contro Atei, Pagani, Ebrei, Maomettani.
Il padre Domenico Gravina di Napoli, oltre difendere
la Chiesa contro Marcantonio de Dominis, fece le
<i>Catholicæ præscriptiones adversus omnes veteres et
nostri temporis hæreticos</i> (1619). Il padre Francesco
Brancati napoletano (-1693) dettò molte opere teologiche, e
sull’uso della cioccolata, sulla giurisdizione del Sant’Uffizio,
e massime sulla predestinazione, professandosi
fedele a sant’Agostino.
</p>

<p>
La morale fu applicata anche all’intera società, nella
scienza civile cercando le norme, le cause, la legalità
de’ mutamenti che si vedevano.
</p>

<p>
Il diritto pubblico non si considerò più come semplice
custode del diritto privato, e l’elemento morale se ne
elaborava con maggior cura che il materiale e meccanico,
pur volendo sottrarlo ai concetti metafisici. Il diritto
<span class="pagenum" id="Page_481">[481]</span>
internazionale, dapprima ragionato su casi teologici,
sulle analogie del diritto positivo e locale, sulle consuetudini,
gli esempj e qualche reminiscenza antica, come
il gius feciale, allora si costituì sopra un’equità più
larga, si riconobbero diritti al nemico e una ragione
legittima, anzi che il fatto d’una conquista anticristiana.
</p>

<p>
L’uso di tener ambasciadori fissi nelle Corti straniere
fu ignoto al medioevo, quando politica internazionale
non può dirsi esistesse, mancando fin l’idea di nazione.
Occorrendo, spedivansi oratori o nunzj, ai quali soleano
darsi le spese e regali e privilegi. Venezia, a cui metteva
capo tutta la politica d’Italia, e in parte anche
quella de’ forestieri, teneva e mandava sempre gran
numero di ambasciadori: ma quando la politica s’avviluppò,
e quelli crebbero a dismisura e si resero stabili,
al 5 gennajo 1529 nel maggior Consiglio si prese parte,
che, dovendo provvedersi a riparare con risparmj alle
tante spese, si cesserebbe dal dare cosa alcuna nè in
dono nè in uso ad ambasciadori, non l’affitto e le masserizie
delle case, non addobbi, nè barca, nè esenzione
di dazj, nè denaro sotto qual fosse titolo: al loro arrivo
si potrebbe spendere da cinquanta ducati in una cena
e in un presente di confezioni, e alla partenza un dono
non maggiore di cinquecento ducati per ambasciadori
di teste coronate, e ducento per gli altri. L’appaltatore
del vino, che era dapprima obbligato a somministrarne
al pubblico ducento anfore per uso d’essi ambasciadori,
d’or innanzi pagherebbe in quella vece cinquecento
ducati all’uffizio delle Ragion vecchie. Però in quel
secolo si trascorse di molto quel segno, ricevendo pomposissimamente
gli ambasciadori e donandoli riccamente;
si permise loro d’introdur da Fusina certa
quantità di pane senza dazio, poi altre licenze, che divennero
coperta del contrabbando, sinchè non furono
abolite: pure il pretenderle recò gravissimi disturbi
<span class="pagenum" id="Page_482">[482]</span>
alla Signoria<a class="tag" id="tag255" href="#note255">[255]</a>. Dilatatosi l’uso degli ambasciadori,
l’arte ne fu ridotta a teorie; e Carlo Pasquali da Cuneo,
che servì utilmente la Francia col nome di Pascal,
stampò il <i>Legatus</i>, primo libro ove si trattassero i
doveri e le attribuzioni degli ambasciadori.
</p>

<p>
Alberico Gentile, della marca d’Ancona (1551-1611), protestante
(tom. <span class="smcap lowercase">X</span>, pag. 407), professando a Oxford preferisce i
legisti antichi, disapprovando l’Alciato d’aver tratto
partito dalla cognizione dell’antichità, della storia, delle
lingue; ma se si guardi all’eleganza, all’erudizione, agli
altri meriti di lui, congeneri a quelli del criticato, può
supporsi che satiricamente avesse voluto fingere un
elogio all’ignoranza dei giurisperiti; non si limitò al
diritto romano, ma indagava la giurisdizione naturale;
mostrava l’importanza e santità delle ambascerie (<i>De
legationibus</i>), che non devono essere impedite da differenza
di religione, che le azioni civili contro i ministri
pubblici possono essere deferite ai tribunali ordinarj.
Con questo ed altri libri (<i>De potestate regis absoluta, De
vi civium in regem semper injusta</i>) fondò la scuola del
diritto pubblico; fu il primo a librare sistematicamente
il diritto delle genti in guerra (<i>De jure belli</i>). Vuole si
osservi la parola, disapprovando e Carlo V e Luigi XII;
i patti d’alleanza giudica non <i>stricti juris</i>, ma <i>bonæ fidei</i>.
</p>

<p>
Il suo libro suggerì forse il concetto, certo l’ordine
a Ugo Grozio (-1646), il quale restaurò il diritto naturale, ben
distinto dalla morale e dalla politica, deducendolo dall’istinto
sociale, e fondandolo, non più su cause mistiche,
sul gius feudale, sulle costumanze della cavalleria, sui
temperamenti ecclesiastici, ma sull’autorità mediante
una dottrina etica universale, dove però si confondeano
elementi che poi furono distinti. Hobbes e Spinosa invece
<span class="pagenum" id="Page_483">[483]</span>
ridussero egoistica la morale privata e la pubblica. Il
mediocre Puffendorf (-1694) cercò discernere la ragione dalla
rivelazione, e dedurre il governo civile dalle famiglie
primitive. Ma la riscossa cattolica si sentì pure nelle
teorie sociali, e qualunque fossero i fatti, non si ostentava
più nelle dottrine la colpevole indifferenza tra il
bene e il male, tra il vizio e la virtù, in cui s’erano
avvolti storici e politici del secolo passato, come Guicciardini
e Machiavelli.
</p>

<p>
Donato Giannotti, succeduto a quest’ultimo per secretario
della Repubblica fiorentina, ne analizzò il governo,
e la incalorì contro i Medici; con senno e con dignità
posata e colta esaminò la repubblica di Venezia meglio
che non avesse fatto Marcantonio Sabellico, e la paragonava
a una piramide, di cui erano base il granconsiglio,
mezzo i pregadi e il collegio, vertice il principe,
e sperava vivrebbe «qualche secolo, se non per altro,
per insegnare alle città d’Italia come elle si hanno a
governare se da tiranni non vogliono essere oppresse».
Il cardinale Gaspare Contarini ammirò pure Venezia
ma da un altro aspetto, applicandole i canoni degli
antichi, proclamando la legge come la cosa più vicina
alla divinità, e lodando le costituzioni miste.
</p>

<p>
Paolo Paruta veneto (1540-98) vagheggiava soprattutto la libertà,
tolta la quale, «ogni altro bene è pur nulla; anzi la stessa
virtù si rimane oziosa e di poco pregio... principale
condizione nell’uomo che abbia a divenir felice, parmi
il nascere e vivere in città libera»<a class="tag" id="tag256" href="#note256">[256]</a>; sgomentava
dal fidarsi a tiranni, e «chi commette il governo della
città alla legge, lo raccomanda quasi ad un Dio...; chi
lo dà in mano all’uomo lo lascia in potere d’una fiera
bestia». Nei <i>Discorsi politici</i>, se non arguto e vigoroso,
si mostrò abbastanza franco nel giudicare de’ Romani
<span class="pagenum" id="Page_484">[484]</span>
e de’ contemporanei; sotto quella rusticità si riscontrano
idee, delle quali è dato merito a Montesquieu. Più che
i fatti di Roma lodando la prudenza di Venezia, non
che volere l’ampliamento degli Stati mediante la conquista,
come il Machiavelli, cerca la conservazione e la
difesa; anzichè, come lui, disperare de’ popoli moderni,
li crede capaci di gran fatti, quali ne compirono Carlo V
e Solimano. Di politici avvenimenti sparse anche la sua
<i>Storia veneta</i>, scritta bensì al soldo della Repubblica,
ma da uom pratico, e colle particolarità e le applicazioni
di cui è digiuno il Bembo, e sottoponendo i fatti
parziali a idee generali. Più francamente descrisse la
guerra coi Turchi, ch’è veramente l’epopea di quella
riazione cattolica, della quale il Paruta stesso risentì,
come appare da un <i>Soliloquio</i> sopra la propria vita,
confessione delle interne tempeste.
</p>

<p>
La repubblica di Genova fu analizzata da Uberto Foglietta,
cui non pareva libertà quella donatale dal Doria,
ma voleva che nobili e cittadini fossero eguali in faccia
alla legge, senz’altra distinzione che del merito, della
virtù e de’ servigi prestati. Cosimo Bartoli ne’ <i>Discorsi
istorici universali</i> pende ai Medici, i quali fecero ogni
opera per cattivarselo; e ancor più apertamente Giambattista
Guarini sostiene l’autorità principesca. Nel <i>Discorso
de’ governi civili</i> Sebastiano Erizzo palesa miglior
conoscenza dei libri che degli uomini; nè gravità istruttiva
mostrano Bartolomeo Cavalcanti <i>Delle repubbliche
e delle spezie di esse</i>, e Francesco Sansovino <i>Del governo
de’ regni e delle repubbliche</i>.
</p>

<p>
E a centinaja sono a numerare gli scrittori di politica
e di ragion di Stato in quell’età, sotto i nomi di
<i>Tesoro politico</i>, di <i>Principe regnante</i>, di <i>Segretario</i>,
di <i>Chiave del gabinetto</i>, di <i>Ambasciadore</i>. Si fan
maestri al principe regnante, al principe deliberante,
al principe ecclesiastico; al ministro, al segretario,
<span class="pagenum" id="Page_485">[485]</span>
raccogliendo una folla di precetti ed esempj dagli antichi
e alcuni dalla propria esperienza, vulgari nel fondo, e
rivolti all’intrigo, al riuscire, all’assonnare la coscienza sui
mezzi mediante la bontà del fine: spesso volgonsi a privati,
insegnando l’arte di adular con accortezza, di dire
servilità con apparenza di rustica franchezza e sin di censura;
di dar pareri convenienti al tempo e alle persone;
di sollecitar favori al momento e all’umore opportuno;
di scegliersi amici e confidenti utili o di divenirlo a chi
è utile; di corteggiar il potente, sia esso un principe o
un arruffapopolo, chè l’uno e gli altri han del pari
piacentieri e turcimanni. Tutti pieni di prevenzioni,
tutti raccomandano come arte suprema la secretezza,
non ostentano più l’immoralità come Machiavelli, anzi la
confutazione di questo è luogo comune a tutti: vero è
che non rifiutano l’intrigo, il tradimento e la perfidia
quando si tratti di miscredenti, di traditori, di ribelli;
nella confusione del passato non vedono alcun filo, ma
vi trovano esempj per sostenere le più opposte teoriche;
insegnano a adulare senza parerlo, a disobbedire
pur protestandosi sommessi; librano i diritti e i doveri
secondo la media proporzionale d’Aristotele; e sempre
parlano a principi e a ministri, i quali non li leggevano,
professando di non iscrivere pel popolo; e danno litanie
di precetti, tutti metallo sonante e come il suono
inutili, o li rinfiancano con autorità classiche o ecclesiastiche,
e li dispongono in categorie irreprovevoli, o
cercano esempj in Tiberio, in Pilato, in Bruto, per giustificare,
o almeno spiegare la notte di San Bartolomeo,
il duca d’Alba, Maria la Sanguinaria, e fondando
la potenza degl’imperi e la felicità de’ popoli
su tesi e antitesi di miope dottrina, e di mediocri combinazioni.
</p>

<p>
Scipione Ammirato da Lecce (1531-1601), prudente più che arguto,
ribatte il Machiavelli, massime difendendo la
<span class="pagenum" id="Page_486">[486]</span>
Corte di Roma; colla storia alla mano nega che da
questa venisse lo sbranamento d’Italia; esser prosperati
alcuni popoli senza quest’unità, la quale poi difficilmente
s’accorderebbe colle abitudini e col valore e
l’accorgimento italiano; «e se Dio non facesse un miracolo,
questa unione d’Italia non potrebbe succedere
senza la ruina d’Italia... Desiderano dunque di vedere
ogni cosa piena di sangue e di confusione, perchè abbiano
a godere i nostri nipoti sotto un principe, Dio sa
quale, la mal costante e peggio impiastrata unione
d’Italia?» (<i>Discorso</i> <span class="smcap lowercase">V</span>).
</p>

<p>
Una teorica compiuta e ragionata di quanto concerne
uno Stato in fatto di legislazione economica, stabilita
non su Livio o Tacito ma sul vangelo, cioè sulla
giustizia e l’umanità, oppose a quella del Machiavelli<a class="tag" id="tag257" href="#note257">[257]</a>
Giovanni Botero piemontese (1540-1617), segretario di san Carlo e
di Federico Borromeo, poi educatore de’ figli di Carlo
Emanuele. Nella <i>Ragion di Stato</i>, con fino ragionamento,
osservazioni molte dedotte dalla lettura e dai
viaggi, e opportune applicazioni, sostiene che l’onesto
non va disgiunto dal vero utile, nè l’ingiusto può mai
dirsi vantaggioso. «Stato (dic’egli) è un dominio fermo
sopra i popoli; e ragion di Stato è notizia de’ mezzi
atti a fondare, conservare, ampliare questo dominio.
Debbono i governi conservarsi a ogni costo». In conseguenza
approva la strage del San Bartolomeo, imputa
al duca d’Alba l’avere clamorosamente ucciso Egmont
e Horn, anzichè «liberarsene quanto più poteva segretamente»;
insieme loda la Francia d’aver concesso
libertà di culto ai Protestanti; disapprova la crociata
dei Mori di Spagna; contro l’errore crede siano più
efficaci i mezzi pacifici.
</p>

<p>
La guerra, quando non sia necessaria difesa, è un
<span class="pagenum" id="Page_487">[487]</span>
latrocinio: i grandi eserciti mostrano la barbarie,
anzichè il talento di chi gli adopera: raccomanda la
fanteria più della cavalleria, e la milizia nazionale. Non
crede utili le dogane, e l’economia nelle spese pubbliche
giovar meglio che il cumular tesori: s’incoraggino
l’agricoltura e le arti, ma non i matrimonj, nè si tema
che parziali celibati scemino la popolazione, la quale
s’equilibra coi mezzi di sostentamento<a class="tag" id="tag258" href="#note258">[258]</a>. Teoriche
di buon senso, che la scienza di poi rabbujò e imbastardì.
</p>

<p>
Nelle colonie degli Spagnuoli e Portoghesi non ravvisa
che romanzesche speranze e reali guasti, onde, invece
di nuovi mondi, si avranno nuovi deserti. L’ozio è
la cancrena d’uno Stato, e perciò vorrebbe obbligati i
padri a istruir i figliuoli in qualche arte. Il commercio
è il migliore spediente a utilizzar i prodotti superflui:
pure crede dannoso l’asportar le materie prime. Ragionò
meglio d’ogni altro delle imposte, disapprovando
le tasse personali e mobiliari, e tanto più quelle in natura.
Non crede che i principi vantaggino dallo scarnare
i popoli; bensì dall’averli ricchi in modo, da poter all’occorrenza
trarre imposte straordinarie. Si aboliscano
le lunghe procedure costose e la folla de’ legulej. Non
osteggia la feudalità, ma vorrebbe limiti sull’eccessivo
arricchire e alla superbia de’ nobili; amerebbe si distribuissero
terre a tutti i cittadini, e segni onorifici a
chi ben meritò, per quanto d’umile estrazione; sicchè
impediti i vecchi nobili di nuocere, spinti i nuovi a giovare,
tutti sarebbero meglio impegnati alla difesa della
patria. I vizj del clero derivano da orgoglio e da potenza;
mentre ogni sua autorità dovrebbe consistere
nella moderazione e nel disinteresse. Del resto egli suppone
l’uomo qual dovrebbe essere, non qual è; onde i belli
<span class="pagenum" id="Page_488">[488]</span>
suoi suggerimenti mancano spesso d’opportunità<a class="tag" id="tag259" href="#note259">[259]</a>.
</p>

<p>
Nello scompiglio politico dell’Europa d’allora, ribramava
l’equilibrio che un tempo erasi stabilito fra i varj
Stati d’Italia; e incoraggiando i timidi a valersi dei
proprj mezzi, prevedeva il decadimento vicino della
Turchia e della Spagna. Per dimostrare la necessità
dell’equilibrio politico, dice che natura non lasciò nulla
senza contrappeso: «Che cosa più generosa del leone?
ha con tutto ciò paura della cresta e del canto del gallo;
più forte che l’elefante? e trema tutto alla vista d’un
topo; più vasta della balena? ed ha bisogno della scorta
del murcolo, pesce piccolissimo; più veloce del delfino?
ha la bocca tanto ritirata che, sebbene aggiunga in poco
spazio, non può facilmente, per il sito troppo ritirato
della bocca, afferrar la preda; il cocodrillo ha il tergo
guernito d’una scaglia impenetrabile, ma il ventre delicato
e molle, e perciò esposto agli urti del delfino, che
cacciandosegli sotto, lo sventra». E per l’equilibrio,
più d’una grande monarchia, ama i piccoli Stati che si
contrappesino.
</p>

<p>
Come i migliori, si procaccia cognizione esatta e ordinata
delle cose reali e sussistenti e della varietà delle
attuali contingenze. Anch’egli ammira Venezia, ricca
pel commercio, per la zecca, per la dovizia de’ particolari;
e quel che altrove si butta in mantenere il re e
la sua famiglia, ivi accresce la flotta e le fortezze. Nel
1590 orribil fame guastò tutta Italia, fin le pingui Parma
e Piacenza; sola Venezia provvide in modo che nessuno
soffrì, e v’ebbe concorso di forestieri; i ricchi adunarono
somme pei poveri, e furono imitati nelle altre
città. Al qual proposito di Venezia avvertendo che vi
<span class="pagenum" id="Page_489">[489]</span>
si uccide men gente che altrove, disapprova i supplizj
atroci, allora usitati: «A che proposito caricar le forche
d’appiccati e far beccheria d’uomini senza fine? L’assiduità
della forca, perchè le cose alle quali gli occhi
sono avvezzi hanno poca forza a far movimenti negli
animi, rende così fatta morte meno vituperosa e men
aborrevole». Riflessi oggi comuni, allora nuovi. Non
crede a Venezia nocesse l’essersi impacciata della terraferma;
e ben avvisa come due distinti governi avesse
la repubblica, quel di se stessa e quel dei sudditi; e che
in lei, siccome in tutte le aristocratiche, non predomina
l’impulso guerresco quanto nelle democratiche, perchè
colà bisogna che i governanti apprestino i mezzi ed
espongano le persone, mentre dove si obbedisce agli
schiamazzi, «La sciocca turba grida <i>Dàlli</i>, <i>dàlli</i>, E sta
lontana e le novelle aspetta»<a class="tag" id="tag260" href="#note260">[260]</a>.
</p>

<p>
V’accorgete come la scienza degli Stati, ancor novizia
nell’elaborar l’idea della suprema tutela de’ governi
sui popoli, toccava tutte le materie, mal distinguendo
le regole governative dai fenomeni puramente
economici. Il Sismondi, nel tanto combattuto capo <span class="smcap lowercase">CXXVI</span>
della sua <i>Storia delle Repubbliche italiane</i>, asserisce
che «appena si trovano due o tre esempj di scritture
pubbliche intorno a cose di governo, e i loro autori
aveano sempre la precauzione di farle stampare in
estero Stato». Oltre un ribocco che ne chiudono gli
archivj, se n’ha molte a stampa, dove si esaminava lo
stato de’ singoli paesi<a class="tag" id="tag261" href="#note261">[261]</a>; domandando, è vero, soltanto
miglioramenti parziali, spesso inefficaci, talvolta
disopportuni, e scaduti d’ogni interesse dopo passata
l’occasione, giacchè nessun grande scrittore prestò la
<span class="pagenum" id="Page_490">[490]</span>
sua voce al popolo, abbandonato ai tumulti e all’arme
corte, spediente dei deboli.
</p>

<p>
Gli antichi amministratori delle repubbliche italiane,
cresciuti nella vita privata, conoscendo quanto importino
il lavorare e il risparmiare, applicarono i canoni
della famiglia allo Stato; ben lungi dal riporre soltanto
nella guerra la forza degli Stati. Decisa poi la quistione
politica inappellabilmente, gl’ingegni si volsero di preferenza
sull’economia, tanto più che la mutata via del
traffico, e quindi la mutata sede delle ricchezze invitavano
a meditar sulle cagioni che mantengono esse ricchezze
e la prosperità degli Stati. Praticamente predominante
se non unico sistema era il mercantile, designato
col nome di Colbert, che facea considerare i metalli
come sole ricchezze vere, e le produzioni naturali come
mezzi di conseguirle; pertanto restare fissa invariabilmente
la somma delle ricchezze, nè una nazione potersele
accrescere se non a scapito dell’altra. Di qui la
nimicizia reciproca de’ gabinetti di quel tempo; di qui
un’ideale bilancia di commercio, per cui importasse
aumentar il denaro proprio smungendo l’altrui, escludere
le produzioni degli esteri, e obbligar questi a ricevere
le nostre; e a tal uopo fiancheggiarsi di privilegi,
ordinanze protettrici e azione incessante governativa.
</p>

<p>
Niuna miglior vista aveano i nostri, sebbene siano
stati primi a discorrere scientificamente sull’economia
pubblica. La modificazione portata dall’oro americano,
e la profusione delle monete scadenti concentrarono
l’attenzione sul denaro, e il conte Gaspare Scaruffi (1579), direttore
della zecca di Reggio, nel <i>Discorso sopra le
monete e la vera proporzione fra l’oro e l’argento</i>,
propose una riforma generale per ridurle uniformi di
tipo e di valore; pensiero che finora rimane un desiderio.
Bernardo Davanzati parlò delle monete e dei
cambj, senza profondità. Gian Donato Turbolo dissertò
<span class="pagenum" id="Page_491">[491]</span>
sui particolari disordini della moneta nel Napoletano,
ove era peggiore che altrove. Trattò delle monete Geminiano
Montanari modenese (-1687), valente astronomo e
fisico, meglio de’ precedenti con chiari principj, sobria
erudizione, e prima dell’opera di Locke: raccomandava
di serbar le proporzioni comuni nella valutazione dell’oro
e dell’argento per non lasciar campo alle speculazioni
de’ mercanti; le forestiere non computare al dissopra
del valore intrinseco; della bassa lega non valersi
che per la sola quantità occorrente al traffico spicciolo.
Disapprova l’uso di Bologna di non detrarne neppure
il rimedio<a class="tag" id="tag262" href="#note262">[262]</a>.
</p>

<p>
Antonio Serra di Cosenza (-1599), stando nelle prigioni della
Vicaria come complice del Campanella, diresse al vicerè
Lemos un trattato sulle <i>Cause che possono far abbondare
i regni d’oro e d’argento</i>, vedendo il nesso fra
gl’istituti civili e la produzione. Da Napoli si asporta
ogni anno per sei milioni di produzioni indigene, non
è permesso portar fuori denaro, eppure quello è tanto
scarso che bisogna vender le derrate a bassissimo costo,
e altissimi sono i cambj con altre piazze, cioè fin il
cinque per cento più che a Venezia; la qual Venezia
abbonda di denaro, e le derrate vi han prezzo sostenuto,
sebbene non ne produca, anzi deva importarne
per otto milioni, e il portar fuori denaro non è impedito.
Il cambio colle altre piazze è basso e talvolta senza
aggio alcuno, e questa appunto è la cagione dell’abbondanza
di numerario; sicchè il Governo di Napoli dovrebbe
con severe leggi qui pure abbassar il cambio.
</p>

<p>
Così argomentava un Desantis: e il Serra, a questa
che allora parea sapienza, rispondeva ragioni patenti;
cioè che il denaro è merce come le altre, e come queste
si acquista coll’industria; le quali nell’uomo sono fatica
<span class="pagenum" id="Page_492">[492]</span>
e intelligenza; ne’ governi traffico e provvedimenti. Le
fonti delle ricchezze fa o naturali, come le miniere; o
accidentali comuni che possono trovarsi in ogni paese,
come le manifatture, il carattere degli abitanti, l’esteso
commercio, il savio governo; o accidentali particolari
come la fertilità del suolo e l’opportuna postura. È
de’ pochissimi che preferissero l’industria all’agricoltura,
perchè un terreno che porta cento moggia di
grano non frutterà di più seminandolo per cencinquanta;
mentre le manifatture possono anche centuplicare il
prodotto senza proporzionato aumento delle spese. Venezia,
sprovvista di tutto, supera in ricchezza Napoli,
mercè il commercio e la saviezza d’un governo costante,
mentre nel Regno cambiasi ad ogni vicerè, nello
Stato pontifizio ad ogni papa.
</p>

<p>
Eppure l’alterazione delle monete restava uno de’ più
soliti ripieghi finanziarj; e i banchi e i monti, creazione
italiana, non estendeano le operazioni in modo da generalizzare
il vantaggio.
</p>

<p>
In economia sociale ogni conclusione dovrebbe esser
rigorosamente subordinata all’osservazione precedente
dei fatti: pure nella statistica, o aritmetica politica, fondata
dai nostri nel secolo precedente, ci lasciammo tor
la mano dagl’Inglesi, che v’introdussero spirito filosofico.
Pietro Rossini, antenato del gran musicante, nel
1700 stampò una statistica col titolo <i>Il Mercurio errante
della grandezza di Roma</i>.
</p>

<p>
La giustizia a principio aveva aspetto di guerra,
quasi gli uomini si trovassero in quella condizione antisociale,
in cui fin oggi si riguardano permanere gli
Stati. Gli ordinamenti di giustizia (a volerne un esempio),
emanati dal popolo e Comune di Firenze dal 1292 al
1324, dispongono poco altrimenti che se si trattasse
d’una guerra fra due popoli distinti, il Comune e i nobili.
Il gonfaloniere deve esser sussidiato da mille pedoni
<span class="pagenum" id="Page_493">[493]</span>
«buoni e valenti», cresciuti poi a molti più;
«e cencinquanta maestri di pietra e di legname e cinquanta
picconari forti e gagliardi con buoni picconi»,
i quali, allorchè esso li chiamasse, doveano seguirlo per
disertare il fondo o per abbatter la casa del nobile che
avesse offeso il plebeo. In quel tempo nessun popolano
dovea rimanere nella casa dei grandi; le botteghe stessero
serrate; nessun grande si trovasse dov’era esso
gonfaloniere. Si provvede pure alle tregue fra popolani
e grandi; gli sbanditi possano esser offesi e morti impunemente<a class="tag" id="tag263" href="#note263">[263]</a>.
</p>

<p>
Qualcosa di più civile apparve là dove si costituirono
governi robusti, come a Venezia. Venne poi a conoscersi
il diritto romano; ma questo era meno acconcio ai bisogni
ed alla civiltà nuova, sicchè molti faticarono a
tirarlo a questa, non deponendo però la ferocia delle
pene, nè introducendo garanzie per l’imputato e umanità,
sebbene massime buone si trovino diffuse qua e
là. Alcuni giureconsulti filologi applicarono l’erudizione
ad emendare i testi del diritto romano e chiarirne la
storia, siccome Emilio Ferretti di Ravenna e l’Alciato;
non raggiunsero però il Goveano, Antonio Agostino,
Cujaccio: bensì l’Averani è un interprete che non la
cede ai Belgi e Tedeschi. La storia del diritto fu fondata
da Carlo Sigonio e Guido Panciroli da Reggio (-1599), il
quale scorse tutte le università italiane per educarsi, fu
professore a Padova, a Torino, ebbe scolari Torquato
Tasso, Francesco di Sales, Clemente VII, e lasciò la
<i>Storia degli interpreti delle leggi</i>, ricca di recondite
notizie, quantunque non sempre certe nè vagliate.
Silvestro Aldobrandini fiorentino, esulante per avversione
ai Medici, fu reputato il miglior interprete del
suo tempo.
</p>

<p>
<span class="pagenum" id="Page_494">[494]</span>
</p>

<p>
Dell’aver abolito la legge d’agnazione e favoreggiato
i diritti delle donne, Gaudenzio Paganini (-1638) facea gran
colpa a Giustiniano, per ligezza all’antichità invocando
la scritta contro la legge naturale; secondato in ciò da
tutta quella scuola classica, che credeva un imperatore
del Basso Impero fosse necessariamente inferiore ai
giureconsulti del secolo d’Augusto, senza ricordare che
quello era cristiano. Antonio Fabro, professore a Torino,
unico piemontese di genio originale, si mostrò ardito e
acuto interprete.
</p>

<p>
Gli storici della scienza dimenticarono a torto Alessandro
Turamini di Siena (-1558). Professore a Roma, poi in
patria e a Napoli e a Ferrara, e uditore della Rota fiorentina,
scrisse sopra il titolo <i>De legibus</i> delle Pandette;
come gli altri del suo tempo, avea creduto che maggior
merito avesse chi maggiori autorità allegava sopra un
caso particolare; ma si convinse non meritar nome di
giureconsulto se non chi sappia da molte leggi particolari
dedurre una massima generale. Scostandosi da Ulpiano,
con san Tommaso intitola la legge di natura
«partecipazione della legge eterna nella creatura ragionevole»,
dandole così per fondamento la volontà
del Creatore, manifestata per via della sana ragione;
eguale dunque fra tutti i popoli, immutabile ne’ suoi
canoni, quanto varia nelle deduzioni. Ma perchè essa,
munita della sola sanzione interna, non basta contro le
passioni, nè stabilisce la misura e le modificazioni dei
diritti, fu duopo d’una legge civile che la supplisca,
acconciata ai tempi, ai climi, ai costumi: onde le leggi,
anche concernenti oggetti particolari, stanno in armonia
col sistema politico della nazione. Le leggi sieno semplici,
poche, brevi, effettibili; e nelle pene non compaja
la crudeltà dell’uomo, ma la bilancia della legge. L’equità
civile emenda la legge quando o troppo generale
abbraccia un caso che non dovrebbe, o troppo particolare
<span class="pagenum" id="Page_495">[495]</span>
non lo contempla; e da quella son dettate la più
parte delle romane, che il Turamini loda col mostrarle
derivate dalla legge naturale. Con Alberico Gentile va
posto fra’ primi investigatori del diritto filosofico, e vi
si trovano germi dell’opera di Grozio sul diritto della
guerra.
</p>

<p>
La seconda metà del secolo <span class="smcap lowercase">XVI</span> fu detta l’età dell’oro
della giurisprudenza, e molti nostri la professarono in
Francia, in Germania, in Inghilterra. Giulio Claro alessandrino (1525),
adoprato in rilevantissimi uffizj, diede <i>Sententiarum
receptarum opus</i> e la <i>Pratica civile e criminale</i>.
Giacomo Menochio (1607), professore a Pavia, alla
nuova Università di Mondovì e ad altre, e presidente
al senato Milanese, lasciò opere sui possessi, sulle presunzioni,
sui giudizj arbitrali, che fin ad oggi non perdettero
autorità ne’ tanti casi che il legislatore non può
prevedere, o deve abbandonare alle induzioni de’ giudici.
Prospero Farinaccio romano (1613), severissimo indagator
di reati, de’ quali poi s’insudiciava egli stesso, tanto
tenevasi sicuro nella sua pratica, che accettava le cause
e buone e cattive, onde acquistò molto denaro, e di
questo abusò per abbandonarsi a’ vizj, pe’ quali avrebbe
anche dovuto subir gravi pene se papa Clemente VIII
non l’avesse graziato. Col riformarsi della giurisprudenza
apparve scarso d’erudizione, ignaro delle fonti.
</p>

<p>
Pietro Belli d’Alba (1573), nel trattato <i>De re militari et bello</i>
comprende anche molte cose spettanti alla civile amministrazione<a class="tag" id="tag264" href="#note264">[264]</a>:
e lode ottennero anche gli scritti giuridici
di Gianpietro Surdo di Casal Monferrato. Alla
crescente folla de’ trattatisti soccorse l’<i>Indice di tutti
i libri di diritto pontifizio e cesareo</i> (Venezia 1555) di
<span class="pagenum" id="Page_496">[496]</span>
Giambattista Zilioli, imperfetto, sebbene aumentato
sempre in sei successive edizioni; poi Francesco Ziletti
stampò in ventotto volumi la maggior raccolta di giurisprudenza
col titolo di <i>Tractatus juris universi</i> (Venezia
1584).
</p>

<p>
La scuola Cujacciana segregava la teoria dalla pratica;
le consuetudini seguìte nel fôro affatto dissonavano
dal diritto romano; i teorici indagavano il senso genuino
delle leggi, negligendo le pratiche; le quistioni
scioglievansi meno per ragioni che per autorità, al che
pensarono rimediare alcuni Stati, proibendo nelle dispute
forensi le citazioni d’autori. Non aveansi leggi generali,
emananti da un sol potere, nè codici sistematici:
in ciascun paese vi erano ordinanze municipali, gride
dei duchi, dei vicerè o de’ governatori, le quali duravano
sol quanto questi, talchè il successore per primo
atto dovea confermarle, con quelle modificazioni o aggiunte
che credesse del caso. In quel torno vennero
stampati o ristampati gli <i>Statuti e le consuetudini</i>, che
aveano mero vigor locale, e talvolta soltanto quando
non fossero in contraddizione con quelli della città predominante;
senz’essere migliorati nè sottoposti a veruna
idea scientifica o revisione sistematica, benchè ogni
nuova edizione portasse qualche varietà.
</p>

<p>
Il bisogno che ha l’uomo di attenersi a regole fisse,
facea dunque attribuire autorità legislativa ai giureconsulti.
Non erano più semplici commentatori del diritto
romano, ma stendevano opere indipendenti o sovra
l’intera pratica criminale, o sovra alcun punto speciale;
e dove mancassero leggi espresse, altre ne stiracchiavano
per somiglianza, o supplivano con regole fondate
sull’equità o sul diritto naturale. E poichè gli uni conchiudevano
in un senso, gli altri nell’altro, non mancavano
autorità per nessun assunto; ed i giureconsulti
pratici s’affaticavano a trovare ed accumulare testi,
<span class="pagenum" id="Page_497">[497]</span>
riducendosi alla casuistica e al probabilismo, non altrimenti
che nella teologia. Da tale spirito derivarono
molte <i>Cautele</i>, cioè artifizj legali, per cui mezzo illudere
o violare la legge; come sarebbe, perchè uno non
paghi interamente il suo creditore, o non si perda il
benefizio per commesso omicidio, o possano dirsi ingiurie
impunemente. Ne vennero famosi il Cipolla, il
Ferrario ed altri.
</p>

<p>
Di indigesta erudizione e di scolastiche sottigliezze
infarcivansi le allegazioni particolari, non meno che le
discussioni generali; e ben poco ne profittò la scienza
delle leggi. Pure nella pratica, se non si osò innovare,
si dovette però ingegnarsi di rendere più equa la civile,
men feroce la giustizia criminale; e sarebbe errore
l’attribuire ai giuristi le atrocità di questa, mentre seguivano
le traccie antiche, tanto più che le prime erano
state impresse da que’ Romani, la cui sapienza non
dovea revocarsi in dubbio: rimasero infamati perchè
a lungo si occuparono di giudizj assurdi, di procedure
inumane, eppure è fatto che cercavano rendere più
umana la pratica precedente.
</p>

<p>
I Veneziani, tranne lo Ziletti, poco applicarono al diritto
universale, dovendo impratichirsi nel loro particolare.
Enrico VIII avrebbe dato monti d’oro e la sua
benevolenza se i giureconsulti di Verona avessero tolto
a difendere il suo divorzio<a class="tag" id="tag265" href="#note265">[265]</a>. Nel regno di Napoli
prevaleva la giurisprudenza pratica e consultiva; onde
voluminose raccolte si pubblicavano, fondate sui casi
parziali; avvocati e giudici si puntellavano di molteplici
autorità, anzichè di ragioni, dalla pratica istruiti piuttosto
che dalla scuola. Vantate erano le decisioni della
corte di Santa Chiara a Napoli, e più quelle della Sacra
Rota romana, composta di dodici auditori, de’ quali
<span class="pagenum" id="Page_498">[498]</span>
uno francese, uno tedesco, uno aragonese, uno castigliano,
proposti dalla propria nazione, uno toscano o
perugino, uno milanese, uno bolognese, uno ferrarese,
uno veneziano e tre romani.
</p>

<p>
De Luca, fatto cardinale nel 1685, scrisse il <i>Dottor
vulgare</i> in italiano, acciocchè la giurisprudenza venisse
conosciuta anche ai non professori; e dai cavilli formali
e forensi ritraeva alla ragione e al buon senso.
Questi però non bastavano nelle quistioni di gius feudale
e canonico contro pratiche positive, onde era forza
ricorrere alla storia. Così cominciava la giurisprudenza
storica, della quale può dirsi innovatore il napoletano
Francesco d’Andrea, men tosto colle opere che coll’esempio
e le lezioni. Egli informa largamente sui giureconsulti
napoletani; ed oltre la perizia delle leggi, introdusse
l’erudizione e giusto modo di discutere i punti
legali, scrivere pulito, e diffuse migliori insegnamenti;
e le scritture sue contro le pretensioni di Luigi XIV
sul Brabante e sulla successione di Spagna servirono
di modello agli altri che dibatterono quella quistione.
</p>

<p>
Le varie parti del diritto, illustrate, discusse, elaborate
distintamente, pensò riassumere e adoperare come
materiali ad edifizio grandioso Gian Vincenzo Gravina (1664-1718),
che già incontrammo (pag. 451). Dissertando sull’impero
romano volle mostrare che fu giusto nell’origine,
regolato colle migliori leggi in un’evoluzione
regolare, per cui la podestà passò dal re al popolo, da
questo al senato, indi a un principe del senato, che
equivaleva ad un re. Nella storia romana vede non
coll’acume de’ moderni, ma meglio che i suoi maestri:
e gli elogi che prodiga all’impero derivano dal concetto
ch’egli erasi formato d’un dominio universale che tutti
i popoli d’Europa riunisse sotto alle leggi e alla potenza
medesima, e del quale non trovava esempj che dopo
Augusto. Nelle <i>Istituzioni del diritto civile</i> seguitò
<span class="pagenum" id="Page_499">[499]</span>
l’ordine delle giustinianee; in quelle <i>del diritto canonico</i>
mostrò erudizione e criterio, ma viepiù nell’<i>Origine
e progresso del diritto civile</i> (1701-13), ove tentò
rialzare la giurisprudenza dallo svilimento cui la riduceva
la cura quasi esclusiva data alle scienze positive,
in grazia del cartesianismo; e dalle circonvoluzioni di
parole ricondurla alla filosofia e alle prische fonti.
</p>

<p>
Nel primo libro traccia la storia del diritto romano,
nel quale vede un dramma della vita di tutte le nazioni,
e non dei soli Romani; uno spontaneo sviluppo dell’essenza
intima sua propria, essendo la ragion naturale
applicata alle circostanze esterne. Età antica chiama
quella che s’appoggia alle XII Tavole e alla superstizione
delle formole: segue la media, degl’interpreti e
magistrati, ove l’equità naturale tempera la rigidezza
delle parole: varia e incerta è la nuova dei tempi d’Augusto:
nella novissima, posteriore a Giustiniano, il diritto
fu formato a scienza: decaduto, risorge nelle
quattro scuole d’Irnerio, Accursio, Bartolo, Cujaccio,
interpreti e chiosatori. Informato della condizione del
popolo romano e delle circostanze tra cui crebbe a
tanta grandezza, viene ai particolari oggetti in cui progredì
la legislazione, tracciando, secondo il desiderio
di Leibniz, la storia interna e la esterna. Nel libro secondo
ragiona dell’origine del diritto naturale e delle
genti, riferendolo alle XII Tavole e alle leggi Attiche.
Nel terzo espone quella parte, principalmente di leggi
private, che anche nelle XII Tavole pativa difetto, e per
oscurità o perplessità bisognava dell’autorità del popolo,
come quelle sulla manumissione, sulle tutele, sul matrimonio,
sui testamenti, sulla dote, sui fedecommessi. E
conchiude che le leggi romane contengono tanta rettitudine,
che è impossibile periscano, e non vengano riprodotte
dovunque è gente civile.
</p>

<p>
Quell’unità geometrica, per cui dalle cause esterne e
<span class="pagenum" id="Page_500">[500]</span>
interne si vede preparato e svolto il diritto romano
come legge, poi come scienza, gli manca: ma l’animosa
novità fa perdonargli qualche pedanteria di principj; e
veramente la sua fu la prima storia sistematica del diritto
esterno romano, ove si distinguessero i tempi e
le successive evoluzioni, mediante le quali i giureconsulti
meglio si rivelano secondo l’intenzione della loro
dottrina. Ma egli ripone il diritto nella storia, sebbene
non consideri attentato alla libertà il formare un codice,
come l’odierna scuola storica. Nel giurisprudente
il Gravina esige perizia di latino, buon raziocinio, giusta
storia. E tutto ciò egli ha, e l’arte di copiar bene; riconduce
la giurisprudenza alle fonti, anzichè divagare
in parole: ma più storico che filosofo, ogniqualvolta
dai fatti vuol salire all’ideologia e alla metafisica del
diritto, riesce incompiuto e vacillante, e pende alle inumanità
di Hobbes, ammettendo il diritto del più sapiente,
che, chi ben guardi, si risolve in quello del più
forte. Non mostrò accorgersi quanto la giurisprudenza
romana fosse giovata dall’avvicinarsele il cristianesimo;
nè della giurisprudenza canonica e della feudale ebbe
altrettanta cognizione. Bartolo e Gotofredo sbeffeggia,
ma dopo essersene ampiamente giovato; come di Manuzio,
Cujaccio, Hoffmann. Altrettanto di lui si valsero
Terrasson e Hugo; fors’anche se n’ispirò il Vico, intento
egli pure ad introdurre la filosofia nel diritto,
discernendo la giurisprudenza pratica, la storica e la
filosofica, e subordinando i fatti a larghissime astrazioni.
Così associavasi la giurisprudenza alla storia.
</p>

<p>
Pari ai grandi dell’età precedente nessuno storico
avemmo. Le cronache scomparvero dacchè la vita individuale
andò smarrita nei dolori comuni, tacitamente
oppressivi a guisa della mal’aria. De’ fatti contemporanei
parlarono Galeazzo Gualdo incoltamente; Pier
Giovanni Capriata abbastanza imparziale; Natale Conti
<span class="pagenum" id="Page_501">[501]</span>
in buon latino; il Casoni, buono pel secolo xvi, ma del
<span class="smcap lowercase">XVII</span> resta solo un’accozzaglia di note, mal riunite dall’editore
Benedetto Gritta. Da Girolamo Brusoni di Legnago,
senz’arte d’aggruppare e con stile e passaggi
vulgari, pagine intere copiò Carlo Botta<a class="tag" id="tag266" href="#note266">[266]</a>. Alessandro
Zilioli veneziano, erudito e giureconsulto, continuò fino
al 1636 le <i>Storie più memorabili del mondo</i> di Bartolomeo
da Fano, che aveva continuato quelle del Tarcagnota
da Gaeta, e fu continuato egli stesso fino al 1650
dal conte Majolino Bisaccioni ferrarese e dal Birago
genovese. Certe <i>Vite de’ poeti italiani</i> d’esso Zilioli,
tessute d’aneddoti poco onorevoli, non furono stampate.
Pietro Nores narrò la guerra degli Spagnuoli contro
Paolo IV.
</p>

<p>
Molti scrissero storie municipali, come la torinese e
savojarda Emanuele Pingone; l’inquisitore Cimarelli
quella d’Urbino, estendendosi a tutta l’Umbria senese;
Pier Gioffredo la nizzarda, innestandovi documenti; il
canonico Ripamonti la milanese, con verbosa fluidità
latina; Ballarini e Tatti grossolanamente la comasca;
Lavizzari quella della Valtellina. La storia di Ravenna
di Girolamo Rossi fu pubblicata a spese della città, ed
egli fatto dei senatori e medico della città, e col padre
e i figli maschi esentato da ogni imposta. Delle napoletane
si occuparono moltissimi, tra cui Francesco Capecelatro,
imparziale e diligente; il padre Giannetasio
in latino; Giannantonio Sumonte, il cui primo tomo,
appena pubblicato nel 1602. Anche Camillo Tutini il
suo <i>Discorso sulle leggi e sui sette grandi uffizj</i> non
potè pubblicare senza molestie. Inveges Agostino di
Sciacca in Sicilia diede gli <i>Annali di Palermo antico
sacro</i>; la <i>Cartagine siciliana</i>, storia della città di Carcamo;
e una del Paradiso terrestre. Le storie pisane
<span class="pagenum" id="Page_502">[502]</span>
di Rafaele Roncioni procedono ingenue se non meditate
e fine.
</p>

<p>
Come storiografo di Venezia il Parata era seguitato
in latino da Andrea Morosini, erudito e sperto del governo;
poi da Michele Foscarini. Giambattista Nani (-1678) «tra
le fatiche e i sudori di molti impieghi, e in più legazioni
pellegrino per corti e paesi stranieri» espose i
fatti dal 1613 al 71; e il secondo volume riempie colla
guerra coi Turchi. Si gloria di voler dire la verità, e
di «poterlo, atteso il suo accesso a principi, il negozio
coi ministri, il discorrere con gli esecutori delle cose
più insigni, il veder i siti,... l’ingresso nei pubblici
archivj e ne’ più segreti consigli», e l’essere le imprese
state maneggiate in buona parte da’ suoi maggiori e
da lui. Chiaro spositore e non inelegante, abbastanza
netto da antitesi e metafore, di rado però s’incalora, e
nei riflessi va generico e comune. Mentre questi eransi
stampati sol dopo morte, a Pietro Garzoni (-1719) impose la
Signoria di consegnare, ogni due anni, quanto avesse
terminato. Uomo d’affari e testimonio oculare, ebbe a
narrare fatti gloriosi, quelli contro Maometto IV e successori
suoi; e l’opera fu accolta con gran favore: ma
dei sacrifizj a cui lo costringeva la protezione, diede
novella prova l’ordine trovato non è guari di sopprimere
passi concernenti l’acquisto e la perdita dell’isola
di Scio, in cui egli «con pericolosa esattezza avea svelato
materie arcane e gelose».
</p>

<p>
Strana è la facilità degli storici d’allora a registrare
baje, e scarseggiando d’erudizione, alterare sino o fingere
documenti per condiscendenza e adulazione a famiglie.
Alfonso Ciccarelli, per avere nella storia della
casa Monaldesca (1580) inventato carte false, venne
condannato a morte; ma de’ suoi inganni o di simili si
valsero altri, come il Sansovino nella Casa Orsini e
nelle <i>Famiglie celebri d’Italia</i>; Pietro Ricordati nella
<span class="pagenum" id="Page_503">[503]</span>
<i>Storia monastica</i>; Ferrante della Marra ne’ <i>Discorsi
delle famiglie estinte e forestiere e non comprese nei
seggi di Napoli</i>; Eugenio Gamuni nelle <i>Famiglie nobili
toscane e umbre</i>; il Morigia nelle <i>Famiglie milanesi</i>;
Pier Crescenzi nella <i>Nobiltà d’Italia</i>; il Vedriani
ne’ <i>Cardinali modenesi</i>; ed altri, che provano quanto
scarsa fosse l’arte critica. All’opera di Lodovico Della
Chiesa sui <i>Marchesi di Saluzzo</i> (Torino 1598) vengono
in appendice elogi d’illustri famiglie di colà, Arbazzia,
Barbetti, Biandrata, Caroli, Castiglioni, Chiesa, Della
Torre, Gambandi, Leoni, Pevere, Romani, Saluzzo, Tiberga,
Vacea, probabilmente lavoro del Chiesa stesso,
benchè attribuito a un Carlo Ravano cremonese. Antonio
Filippini di Vescovato in Corsica, perseguitato
dalle alterne fazioni, volle trasmettere ai posteri il racconto
delle guerre del 1555 e 64 di cui era stato testimonio,
e vi unì tre antiche cronache di Giovanni della
Grossa, Pietro Monteggiani e Marcantonio Ciaccaldi, e
così formando una storia della Corsica: questi bevono
grosso; egli è abbastanza imparziale, ma monotono.
Pozzo di Borgo, quand’era ambasciadore di Russia nel
1832, ne procurò una nuova edizione a Pisa, da distribuire
gratis a tutte le comunità e famiglie ragguardevoli
di Corsica.
</p>

<p>
Esce dalla comune Vittorio Siri (-1685), parmigiano benedettino,
che giovane cominciò un ragguaglio delle vicende
giornaliere; e levò grido, massime che l’italiano
correva allora quanto oggi il francese. Le quistioni per
Mantova e il Monferrato ben discute pendendo ai Nevers
e alla Francia, onde Richelieu lo favorì, e gli schiuse
gli archivj; Luigi XIV il nominò limosiniere e storiografo;
le Corti di Firenze e di Modena il regalavano;
ministri e ambasciadori il visitavano e porgevangli informazioni
a loro modo, affine d’illudere la posterità.
Oltre i quindici grossi volumi del <i>Mercurio politico</i>
<span class="pagenum" id="Page_504">[504]</span>
(1635-55), gli otto di <i>Memorie recondite</i> (1601-40)
sono ricchi di documenti autentici, benchè raccolti senza
fior di criterio; narra prolisso, avviluppa gli avvenimenti,
e uccellando a pensioni, collane, impieghi, sagrifica
il vero, e secondo il vento sparla di quei che prima
aveva incensati. Così l’Assarini, il Brusoni, il Priorato, il
Pastori sono novellisti sfacciati e venderecci, dicendo e
disdicendo secondo sono pagati: così i tanti storici dei
duchi di Savoja, e Giambattista Birago Avogadro genovese,
autore del <i>Mercurio veridico</i>, che più volte s’abbaruffò
col Siri. Del Pallavicino e del Leti parlammo
già (pag. 339).
</p>

<p>
Venezia, intermedia all’Europa e al Levante e centro
del commercio, era opportuna ad avere e comunicare
le novità, onde introdusse i giornali politici, che dalla
moneta che costavano si dissero <i>gazzette</i>. Dilataronsi, e
il medico Renaudot imitolli in Francia nel 1631: crebbero
anche in altre nazioni, ma Voltaire raccontava
come una meraviglia che al suo tempo a Londra uscivano
dodici fogli per settimana. Gianpaolo Marana genovese
pubblicò a Parigi lo <i>Spione turco</i>, ove suppone
che uno scrupoloso Musulmano travestito visiti la capitale
di Francia dal 1635 all’82, e ne scriva a patrioti
suoi di diverso grado. L’opera fu proseguita da varj, e
i primi volumi tradotti in inglese, come dall’inglese in
francese gli ultimi. È fondamentalmente falso il concetto
di un Turco che scriva tanto; pure piacevano la seria
indipendenza onde le ridicolaggini e frivolezze della nostra
società erano giudicate da uomo che ne è fuori; e
l’osservare da differente punto i casi, gli aneddoti, la
politica, le quistioni teologiche e metafisiche d’allora.
</p>

<p>
Nel 1665 era comparso a Parigi il <i>Journal des savants</i>,
cui tennero dietro il <i>Mercure galant</i>, poi i giornali
di Trévoux e Verdun, che delle opere nuove davano
un sunto, più che un giudizio. A loro imitazione Francesco
<span class="pagenum" id="Page_505">[505]</span>
Nazzari bergamasco nel 1668 cominciò a Roma
il <i>Giornale dei letterati</i>, che interrotto al 79, fu ripigliato
all’86 da Benedetto Bacchini di San Donnino, il
quale lo stendeva quasi tutto da sè, quantunque di materie
variatissime.
</p>

<p>
Allora si sentì l’importanza delle scritture vecchie; e
Gian Pietro Puricelli compulsa gli archivj milanesi, e
illustra <i>Ambrosianæ basilicæ monumenta</i>; Felice Osio,
pur da Milano, mette fuori le cronache di Albertino
Mussato, di Rolandino, dei Morena, dei Cortusj e d’altri;
Camillo Pellegrino, molte riguardanti il regno di
Napoli; Caruso Giambattista, che dagli scolastici erasi
vôlto a Cartesio e Gassendi, ito a Parigi e conosciutivi
i più famosi, dal Mabillon fu ispirato alle ricerche storiche,
e le estese alla sua patria<a class="tag" id="tag267" href="#note267">[267]</a>.
</p>

<p>
Tale uffizio venne insignemente applicato alla storia
ecclesiastica, e principalmente dal Baronio (tom. <span class="smcap lowercase">X</span>,
pag. 550). Gli <i>Annali</i> di esso furono commentati dal
francescano Antonio Pagi, correggendone anno per anno
gli svarj. Oderigo Rinaldi, trevisano dell’Oratorio, li
continuò dal 1198 al 1565; poi lo compendiò con istile
più corretto che allora non usasse. Anche le <i>Vite dei
papi e cardinali</i> del Ciacconio furono proseguite dal
padre Agostino Oldoini e da Andrea Vittorelli. Il polacco
Abramo Bzovio, venuto qui domenicano, continuò
le vite dei papi e il Baronio<a class="tag" id="tag268" href="#note268">[268]</a>, al quale possono
servire d’introduzione gli <i>Annali del Vecchio Testamento</i>
del novarese Agostino Tornielli. La <i>Storia generale
de’ Concilj</i> di monsignor Marco Battaglini è prolissa
di stile e inesatta di critica; come quella delle
<span class="pagenum" id="Page_506">[506]</span>
<i>Eresie</i> del Bernini, figlio dello scultore. Ferdinando
Ughelli, fiorentino cistercese, ordì la serie de’ vescovi
d’Italia, divisi nelle ventisei sue provincie, accompagnandola
di documenti. Il Mazarino gli mandò un ricco
oriuolo, ed eccitò i Francesi ad imitarlo nella <i>Gallia
Christiana</i>, di cui il primo volume comparve dodici
anni dopo l’Ughelli. Niccolò Coleti veneziano lo continuò
fino al 1733; Rocco Pirro v’aggiunse la <i>Sicilia sacra</i>;
Cesare Caraccolo la <i>Napoli sacra</i>. Appena merita essere
nominato il <i>Mare oceano di tutte le religioni del
mondo</i> di Silvestro Maurolico (Messina 1613).
</p>

<p>
Ad Enrico Noris di Verona, agostiniano, per la <i>Storia
del Pelagianismo</i>, i Gesuiti mossero scandaloso litigio,
come inciampasse negli errori correnti intorno
alla Grazia; ma Roma lo sostenne, e Cosmo III granduca
lo chiamò a dettare storia ecclesiastica a Pisa,
ove illustrò i cenotafj di Cajo e Lucio figli di Vipsanio
Agrippa, le origini della colonia pisana; poi le êre di
alcune città dell’Asia; Innocenzo XII il volle custode
della biblioteca Vaticana, poi cardinale: scrisse la storia
dei Donatisti e quella delle Investiture. Anselmo Banduri
Benedettino raguseo, educato e dimorato sempre
in Italia, pubblicò molte opere sulla storia ecclesiastica,
l’<i>Imperium orientale</i>, i <i>Numismata imperatorum
romanorum</i>.
</p>

<p>
Il padre Fortunato Scacchi d’Ancona scrisse intorno
agli olj (<i>Sacrorum oleochrismatum myrothecium sacroprofanum,</i>
1625); alle epistole ecclesiastiche (1612)
e alle concioni sacre (1618) Ottavio Ferrari; ad altri
punti di liturgia il Galanti di Monza, Andrea Vittorelli
bassanese. Gian Macario fece una <i>Hagioglypta</i> sulle pitture
e sculture cristiane, edita appena testè. Il cardinale
Querini produsse libri liturgici greci; Alessandro Zuccagni
dalla Vaticana trasse documenti sulle prime età
della Chiesa; e Giovanni Bona da Mondovì cistercese (-1674),
<span class="pagenum" id="Page_507">[507]</span>
priore d’Asti, poi cardinale, elaborò l’insigne opera
<i>Rerum liturgicarum</i>, la <i>Divina psalmodia</i>, spiegazione
dell’uffizio con curiose ricerche sul significato, e
i <i>Principi della vita cristiana</i>, libro paragonato all’<i>Imitazione
di Cristo</i>. Giuseppe Maria Tommasi, figlio
del duca di Palma e principe di Lampedusa, aveva tre
sorelle e uno zio monaci; egli pure si fece teatino e
salì cardinale; e studiate le lingue orientali sotto l’ebreo
Mosè di Cavi, trovò molte rarità liturgiche (<i>Codices
Sacramentorum nongentis annis vetustiores</i>, 1680),
responsoriali e antifonarj; e per la sua grande carità
meritò d’essere beatificato. Anche Clemente Galano di
Sorrento, che durò dodici anni in Armenia missionando
e cercando documenti storici, stampò la <i>Conciliazione</i>
di quella Chiesa colla romana, in latino e in armeno.
Giovan Giustino Ciampini romano (-1698) fondò un’accademia
per la storia ecclesiastica, poi un’altra per le scienze
naturali, sotto gli auspizj della regina Cristina; raccolse
ricca biblioteca e statue e anticaglie e lasciò dissertazioni
troppe perchè possano essere di gran merito; fra
cui primeggiano quella dei <i>Sacri edifizj di Costantino</i>,
e i <i>Vetera monumenta</i>, dando l’origine delle prime
chiese, il modo ond’erano costruite e ornate di musaici,
e se da principio si adoperasse il pane azimo, quistione
per la quale già si erano battuti il Bona e il Mabillon;
esaminò pure il <i>Libro pontificale</i> e le <i>Vite dei papi</i>
d’Anastasio Bibliotecario.
</p>

<p>
Giannantonio Viperano messinese, vescovo di Giovenazzo,
avea sin dal 1569 stampato <i>De scribenda historia</i>
con buoni precetti; poi il ferrarese Ducci nel 1604
un’<i>Ars historica</i>, di cui è poco meno che traduzione
l’<i>Arte storica</i> di Agostino Mascardi da Sarzana (1630),
tanto encomiato dal Tiraboschi. Ne vuole lo stile più
elevato che nel genere deliberativo; e poichè le guerre
ne sono principale ingrediente, non s’impicciolisca la
<span class="pagenum" id="Page_508">[508]</span>
tragedia con minuzie di racconti nè di cronologia o
geografia. Chiede la verità, ma con molti riguardi ai
grandi, ai quali è vero che intima, come unico modo
d’ottenere indulgenza dalla storia, l’esser buoni. Poco
fida in chi espone i fatti proprj; ma vorrebbe lo storico
filosofo, versato nella scienza sociale, e degno d’esercitare
le arti educatrici dei popoli, che sono pittura,
poesia, istruzione morale e storia. Approva le arringhe,
come tutti i retori suoi pari, ma purchè condotte dal
soggetto. La <i>dicitura istoriale</i> vorrebbe tale che conservasse
le immagini non le finzioni, l’armonia non la
misura della poesia.
</p>

<p>
Anzi che ai precetti di lui e ancor meno agli esempj
che diede nella <i>Congiura di Fiesco</i>, chi vuol farsi a
quest’arte, ricorrerà agli storici stessi, e più agli uomini.
</p>

<p>
Antodio Possevino (1534-1611) nella <i>Bibliotheca selecta</i> esibisce
una specie d’enciclopedia col metodo per istudiare ciascuna
scienza, e i canoni principali, e un giudizio spesso
assennato degli scrittori di esse. La compie l’<i>Apparatus
sacer</i>, catalogo ragionato di ben seimila autori di cose
ecclesiastiche con molti manoscritti. Era da Mantova;
dopo servito nelle Corti entrò gesuita, e fu adoperato
negli affari, massime contro i Protestanti del Nord; e
la sua descrizione della Moscovia (1586) è il primo
libro che c’introduca in quella ancor segregata nazione
(tom. <span class="smcap lowercase">X</span>, pag. 471).
</p>

<p>
Il <i>Mappamondo istorico</i> del gesuita Antonio Foresti
(Parma 1690) vuol menzionarsi come il primo tentativo
d’una storia universale: sei volumi pubblicò egli;
n’aggiunse quattro Apostolo Zeno, trattando dell’Inghilterra,
Scozia, Svezia, Danimarca, Holstein, Gheldria;
nell’undecimo Domenico Suarez discorse dei califfi; nel
duodecimo, Silvio Grandi della Cina.
</p>

<p>
Altri de’ nostri si occuparono di paesi forestieri.
Antonmaria Graziani da Borgo San Sepolcro col cardinale
<span class="pagenum" id="Page_509">[509]</span>
Commendone per venticinque anni girò la Germania
e la Polonia, fu fatto segretario da Sisto V, da
Clemente VIII vescovo d’Amelia; ed oltre la guerra di
Cipro, espose (<i>De scriptis invita Minerva</i>) i viaggi di
Luigi suo fratello per tutta Europa, in Palestina, in
Egitto, informando degli eventi e dei costumi di quei
paesi; indi i fatti proprj, ove assai ragiona della Polonia.
Pel qual paese combattendo, Alessandro Guagnini
veronese vi ottenne l’indigenato; e scrisse <i>Rerum Polonicarum
libri tres</i>, opera capitale per lo stile e pei
fatti. Il gesuita Pietro Maffei da Bergamo, ad istanza
del principe Enrico di Portogallo, descrisse le cose delle
Indie Orientali in purgatissimo latino. Gianfrancesco
Abela illustrò con molta erudizione Malta nel 1647.
Gualdo Priorato vicentino, esercitatosi a lungo nelle
guerre di Germania, poi in diplomazia, titolato istoriografo
da Leopoldo I, scrisse le storie di Ferdinando II
e III, del Waldstein, del Mazarino, de’ principi di Savoja;
tutto boria e passione. Girolamo Falletti ferrarese
(<i>De bello sicambrico</i>) narrò le guerre di Carlo V coi
Francesi ne’ Paesi Bassi, contro la lega Smalcaldica.
</p>

<p>
Il cardinale Guido Bentivoglio ferrarese (1579-1644) col fasto e
colla generosità erasi caricato di debiti, per ispegnere
i quali non esitò a vendere il proprio palazzo e restringere
il trattamento. Nunzio apostolico ne’ Paesi
Bassi per nove anni, ne raccontò le guerre in un italiano
nè fino nè grazioso, con zeppe inutili, frasi scolorite,
andamento simmetrico, armonia da martello, alla
quale sagrifica e la schiettezza e la brevità: le poche
volte che aspira ad ingegno, cade in antitesi e concettose
insulsaggini. Ma le sue memorie, e le relazioni delle
Corti di Fiandra e di Francia sono preziose, e ben caratterizza
gli uomini; quantunque, forse pel proposito
di mostrarsi imparziale, restasse alla superficie, dilettandosi
nella parte più vana della storia, la descrizione
<span class="pagenum" id="Page_510">[510]</span>
dei fatti d’armi. E solo per questi sono pregevoli i sei
libri delle guerre di Fiandra di Pompeo Giustiniani
(1609); mentre debolissimamente e in compendio le
descrisse don Francesco Lanario, figlio del duca di Carpi
(1615), che, quantunque soldato, non assistè alle imprese.
Guglielmo Dondini bolognese, gesuita, latineggiò
le imprese di Alessandro Farnese: ma per le cose belgiche
ottiene maggior rinomo il padre Famiano Strada
romano (1573-1649). Ebbe moltissimi documenti dal gabinetto di
Madrid, ma ignora ciò che concerne i Protestanti; digiuno
di politica e d’arte militare, vi supplisce con morale
retta ma generica, siccome in libro destinato alle
scuole. Ammiratore di Livio, lo sorpassa in prolissità,
digredisce ogni tratto su che che gli capita, onde il
Bentivoglio diceva che il «difetto dello Strada è l’uscir
di strada». Vero è che con queste digressioni ci conservò
molte particolarità sopra i personaggi da lui
descritti. Compì due sole decadi; e dal 1590 al 1609
lo continuò l’altro gesuita Angelo Galluccio di Macerata<a class="tag" id="tag269" href="#note269">[269]</a>.
</p>

<p>
Gaspare Scioppio, autore di una <i>Grammatica philosophica</i>,
in rotta coi Protestanti che aveva lasciati, coi
Gesuiti cui non voleva aderire, co’ letterati che censurava,
avventò contro lo Strada l’<i>Infamia Famiani</i>,
notandovi molte voci barbare, le quali del resto l’offendevano
anche ne’ più purgati, nel Manuzio, nel Maffei.
Però di gran cognizione del latino diè prove esso Strada
nelle <i>Prolusiones</i>, precetti ed esempj di retorica, dove,
fra altri esperimenti, recasi al difficilissimo di fingere
un’accademia, in cui alquanti famosi del secolo precedente
recitassero ciascuno un componimento, contraffacendo
alcuno dei maggiori poeti latini; e da Giano
<span class="pagenum" id="Page_511">[511]</span>
Parrasi è rifatto Lucano, dal Bembo Lucrezio, dal Castiglione
Claudiano, da Ercole Strozzi Ovidio, da Andrea
Navagero Virgilio; mentre il Querno, «istromento d’erudita
voluttà» a Leon X, improvvisa strambezze. Comunque
sia riuscito, vuolsi stupenda dimestichezza coi
classici per pretendere di contraffare ciascuno.
</p>

<p>
Il padovano Davila (1576-1631) trasse i nomi di Enrico Caterino
dal re e dalla regina di Francia che aveano beneficato
suo padre dopo che i Turchi l’ebbero espulso da Cipro
dond’era connestabile. Coll’arte e sovente collo spirito
degli antichi, e con fino occhio e savia disposizione descrive
le guerre civili di Francia, cui prese parte; esatto
nei fatti, cognito dei luoghi, de’ costumi, del carattere,
non allucinato dalle ipocrisie solite ai partiti; realista
più che cattolico, e apologista di Caterina de’ Medici, la
politica considera come un giuoco di forti e di furbi, e
la strage del San Bartolomeo riprova solo in quanto
non raggiunse lo scopo. Dissero che conviene diffidare
del Davila quando loda la Corte, e del De Thou quando
la biasima. Scarso di lingua, senza testura di periodo,
scrive con abbandono prolisso, minuzioso come chi
s’avvezzò ad osservare nelle anticamere. Offeso in parole
da Tommaso Stigliani, letterato di Parma, lo sfida
e passa fuor fuori; allora entra al soldo de’ Veneziani,
pei quali guerreggia in Levante; poi va governatore
di Brescia, ove dà fuori la sua opera; e poco stante,
mentre passava a governare Crema, è per istrada
assassinato.
</p>

<p>
Eccellenti materiali alla storia sono i ragguagli degli
ambasciatori, di cui larga messe offre l’Italia, e principalmente
Venezia e Firenze; semplici con gravità, fermi
di giudizio siccome di persone abituate, e valutando i
tempi senza le idee preconcette degli storici.
</p>

<p>
Non pari all’aspettazione riescono i frutti de’ viaggi.
Cosimo Brunetti fiorentino e Giambattista e Girolamo
<span class="pagenum" id="Page_512">[512]</span>
Vecchietti da Cosenza viaggiarono e osservarono, ma
non resero pubbliche le relazioni loro. Pier della Valle
romano dopo il 1614 descrisse Turchia, Persia, India
in lettere prolisse e vanitose, e indulgendole; ma forma
eruditi confronti, e appoggiasi a monumenti. Scipione
Amato romano giureconsulto diè la storia del Giappone,
ov’era penetrato come segretario d’ambasciadore.
Ercole Zani bolognese, partito il 1669 per un lungo
viaggio, di cui fu pubblicata postuma la relazione, trovò
a Mosca molti Italiani, principalmente occupati a fabbricar
vetri. Francesco Gemelli Carreri napoletano
compì per terra il <i>giro del mondo</i> nel 1698, e la sua
relazione, disposta con metodo, fu tradotta in diverse
lingue. Non conosceva gli idiomi de’ paesi che visitò,
adagiavasi talora alle relazioni altrui, fossero pure d’un
missionario che gli parlasse d’uomini colla coda; e
s’anche è vero che diè come veduto ciò che aveva solo
udito, le recenti indagini gli tornano credito sopra molte
particolarità<a class="tag" id="tag270" href="#note270">[270]</a>; e mentre alcuni leggermente asserirono
ch’e’ non fosse mai uscito di Napoli, Humboldt
riconosce che non poteva se non vedendoli aver descritto
i paesi da esso Humboldt pure veduti, e massime
le Filippine e il Messico.
</p>

<p>
Livio Sanuto veneziano aspirò ad essere il Tolomeo
della sua età, «inventò strumenti per precisare le osservazioni
astronomiche, lesse viaggiatori, storici, diarj
per ridurre più esatte le carte, e pubblicò la <i>Geografia</i>
in dodici libri (1588), dividendo la terra ne’ tre continenti
Tolemaico, Atlantico e Australia; ma non compì
l’opera. Importa soprattutto la descrizione dell’Africa;
e non crede ancora inutile allungarsi nel provare che
<span class="pagenum" id="Page_513">[513]</span>
il Messico non è il Catajo. Il padre Vincenzo Coronelli,
scrittore di libri a profluvio, fu chiamato a Parigi a far
due globi del diametro di dodici piedi, più famosi per
le iscrizioni onde gli ornò a lode di Luigi XIV.
</p>

<p>
Il gesuita Giambattista Riccioli da Ferrara (1598-1671) nella <i>Geographa
et hydrographa reformata</i> propostosi, di far
meglio de’ vecchi, cominciò dal comparare le varie
misure, facendosene mandare i tipi da’ suoi confratelli
di tutto il mondo; ma avendoli riferiti all’antico piede
romano, non ben accertato, la sua fatica perdette valore.
Tentò una misura della terra, con metodi che
allora non poteano riuscire a precisione, attese le illusioni
della rifrazione orizzontale. La sua geografia contiene
da duemila settecento posizioni, nelle cui longitudini
non erra più di otto gradi; sicchè è ciancia che
Delisle<a class="tag" id="tag271" href="#note271">[271]</a> abbia accorciato di trecento leghe il Mediterraneo
e di cinquecento l’Asia, mentre quarant’anni
prima il Riccioli da mille ducensessanta leghe avea ridotto
il Mediterraneo a ottocentottantadue, cioè solo quarantacinque
più d’adesso. Volle anche riformare la cronologia,
ed espose le particolari de’ diversi popoli; fin settanta
sistemi esamina intorno all’anno della nascita di Cristo,
preferendo il 5634, secondo i LXX; poi forma una cronaca
de’ principali avvenimenti del mondo, dalla creazione
fino al 1668, e le tavole cronologiche dei regnanti,
dei concilj, delle eresie. Nè egli però, nè il Vecchietti
<span class="pagenum" id="Page_514">[514]</span>
<i>De anno primitivo</i>, nè Leone Allacci <i>De mensura temporum</i>
raggiunsero il merito cronologico di Petau o di
Scaligero.
</p>

<p>
La letteratura orientale fu coltivata al solo oggetto
degli studj biblici. Frà Mario da Galusio negli Abruzzi,
oltre la grammatica e il dizionario ebraici, fece le <i>Concordanze
bibliche</i>, stampate postume (1621) a spesa di
Paolo V, attenendosi al metodo dal rabbino Isacco Natsan
seguito nell’opera simile stampata a Venezia il 1524,
correggendone molti svarj, e indicando identica la radice
d’alcune voci ebraiche e d’altre lingue orientali.
</p>

<p>
Giambattista Raimondi cremonese nel lungo soggiorno
in Asia acquistò famigliarità con quelle lingue,
e il cardinale Ferdinando Medici lo prepose alla stamperia
sua, dove con quattro caratteri arabi si stamparono
nel 1591 gli Evangeli, nel 92 la <i>Geografia</i> d’Edrisi,
nel 93 l’Avicenna, nel 94 l’Euclide, stampe di gran
lunga le più belle che mai si fossero vedute. Metteva
in ordine tutti i libri orientali che venivano mandati a
Roma; preparò una grammatica araba e una Bibbia
poliglotta, interrotta allorchè Ferdinando divenne duca.
</p>

<p>
Filippo Sassetti, colto mercante fiorentino, pieno
d’allusioni ai poeti e alla storia patria, viaggiò alle Indie
fra il 1578 e l’88, e descrisse que’ paesi in buone lettere,
piene di utili notizie, sebbene egli pure credesse
alle virtù misteriose dei corpi<a class="tag" id="tag272" href="#note272">[272]</a>: molte volte discorre
<span class="pagenum" id="Page_515">[515]</span>
dell’ananas, e fu il primo che all’Europa desse notizia
del sanscrito, e vi trovasse somiglianza coi parlari nostri<a class="tag" id="tag273" href="#note273">[273]</a>.
In quella lingua fu sì dotto il missionario
Roberto Nobili, che gli si attribuì la contraffazione dei
libri vedici. Il padre Paolino, austriaco di patria (Gianfilippo
Werdin di Hoff), italiano d’adozione, negava l’esistenza
dei Veda, appoggiato all’opinione di Marco della
Tomba, erudito delle cose sanscrite. Basilio Brollo, nato
il 1648 a Glemona nel Friuli, vestitosi minor osservante,
partì missionario il 1680, e venuto nel Siam,
si diè a studiar il cinese: da Clemente IX nominato
vicario apostolico dello Scen-si, vi moriva nel 1704<a class="tag" id="tag274" href="#note274">[274]</a>.
Appianò la via allo studio scientifico del cinese.
</p>

<p>
Francesco Negri da Ravenna, detto padre dei poveri
e protettore degli orfanelli, indusse il papa e il cardinal
Rasponi a fondare l’ospizio de’ Catecumeni; e dalla lettura
di Olao Magno invogliato a cercar le terre più
boreali d’Europa, nel 1666 giunse fino al capo Nord, a
traverso pericoli, che allora erano a cento doppj; e ne
scrisse otto lettere, stampate postume, con particolarità
vere di storia, natura e politica, non infelice dizione,
correggendo sbagli altrui. Eppure a’ dì nostri un Italiano
vantò essere stato il primo che vedesse cotesta parte
estrema, ma lasciò gran sospetto di non esservi stato che
in sogno. Il Negri fu curato di Santa Maria <i>in Cœlo eo</i>,
<span class="pagenum" id="Page_516">[516]</span>
dove al Montfaucon che visitollo mostrò un rosajo, al
cui rezzo poteano stare quaranta persone.
</p>

<p>
Applicandosi all’antiquarja, l’erudizione peccava ancora
di minuzie, pure migliorò di accorgimenti; e se
nel secolo innanzi erasi creduto ad Annio da Viterbo,
or furono presto convinti di menzogna gli <i>Etruscarum
antiquitatum fragmenta</i>, pubblicati il 1632 da Curzio
Inghirami, ingannato o ingannatore. Gian Domenico
Bértoli da Udine nel 1676 illustrò le antichità d’Aquileja,
ch’egli primo raccolse e salvò dall’essere usate a
fabbriche o a fornaci. Lazzaro Agostino Cotta d’Orta
fece il museo Novarese (1719), la descrizione del lago
Maggiore e altre opere di bastante erudizione, giovandosi
della biblioteca Ambrosiana.
</p>

<p>
La numismatica alla storia applicò Filippo Paruta
nella <i>Sicilia descritta con medaglie</i> (1612), opera da
altri accresciuta, e più dal Torremuzza. Vincenzo Mirabella
dichiarò la pianta di Siracusa antica, e Prospero
Parisio i più rari numismi della Magna Grecia.
</p>

<p>
Altri si fissarono sulle iscrizioni relative a ciascun
paese, quantunque la scarsa critica traesse in errori,
che poi a fidanza ricopiavansi dai successivi<a class="tag" id="tag275" href="#note275">[275]</a>.
Rafaele Fabretti da Urbino (1618-1700), in Ispagna auditore del
nunzio, si rassodò negli studj classici; conobbe i dotti
<span class="pagenum" id="Page_517">[517]</span>
del tempo, Ménage, Montfaucon, Hardouin, Mabillon; e
tornato a Roma con ricco impiego, dissertò sulle acque
e sugli acquedotti romani, monumenti che offrono tanta
meraviglia ai curiosi, quanti problemi ai dotti. Sotto ai
begli intagli della colonna Trajana del Bartoli avea posato
descrizioni il Bellori, piene di sbagli non meno
della illustrazione latina dello spagnuolo Chaccon. Il
Fabretti correggendo e supplendo faceva una delle più
dotte e savie opere di archeologia intorno a quella colonna
(1683), e fu de’ primi a comparare colle immagini
d’altri monumenti per indurne il carattere e la significazione.
Di questi paragoni coi monumenti e colle
loro descrizioni si valse pure nell’illustrare la <i>Tavola
iliaca</i> del Campidoglio. Gran numero di epigrafi nuove
avea egli trascritte girando per la campagna di Roma
con un cavallo, il quale avea contratto l’abitudine di
fermarsi dovunque apparisse un’anticaglia. Il cardinale
Carpegna poi gli aveva affidato l’ispezione sopra le catacombe,
e gli donava tutte le iscrizioni che ne uscissero.
Ne fregiò esso la propria casa, molte altre ne
comprò, sempre favorito dai pontefici Innocenzo XI,
Alessandro VIII, Innocenzo XII.
</p>

<p>
Frutto di tali studj e ricerche egli pubblicò quattrocentrenta
iscrizioni in otto classi; ma nell’occasione
d’illustrarle ne diè fuori quattromila seicento con erudite
e sobrie note. È la prima raccolta non riboccante
di spurie, e disposte in modo da sussidiarsi a vicenda,
e con quella correzione tipografica che è di suprema
importanza in tale materia. Il Gronovio, del quale rivelò
molti sbagli, rispose acerbamente, e n’ebbe un ripicchio
altrettanto scortese.
</p>

<p>
Roma fu sempre il campo delle maggiori indagini, e
colà il Falconieri compilò le <i>Inscriptiones athleticæ;</i>
Padova fu illustrata da Lorenzo Pignoria, uno de’ più
estesi eruditi, che tentò alzare il velo de’ geroglifici egizj
<span class="pagenum" id="Page_518">[518]</span>
e spiegare la <i>Tavola isiaca</i><a class="tag" id="tag276" href="#note276">[276]</a>. Degli illustratori di
qualche parziale antichità i più scaddero di senso dopo
le recenti scoperte.
</p>

<p>
Francesco Bianchini veronese (1662-1729), bibliotecario di casa
Ottoboni, tentò un modo particolare di storia universale
(1697), il silenzio degli scrittori supplendo coi monumenti
per accertare la cronologia. Spiega molti
simboli, e s’accorge come alcuni supposti fatti non sieno
che miti; la guerra di Troja fa occasionare dal commercio,
la cui libertà raffigurasi in Elena; e di tal passo
va spiegando la mitologia. Non giunge che alla fondazione
della monarchia assira, e le posteriori scoperte lo
antiquarono. Valeva assai nelle matematiche, varie scoperte
fece attorno al pianeta Venere, e, tracciata una
meridiana nella certosa di Roma, intendeva prolungarla
fin all’Adriatico e al Tirreno. Ciò nol distolse dall’archeologia,
e illustrando il colombario della famiglia d’Augusto,
allora scoperto sulla via Appia, chiarì le costumanze
romane, mostrando nella casa di quel principe
da seimila schiavi, il cui lavoro era tanto suddiviso, che
uno non faceva altro che pesar la lana filata dall’imperatrice,
uno custodiva gli orecchini di lei, uno la
cagnuola.
</p>

<p>
Quantunque tali sussidj estendessero piuttosto le cognizioni
che le vedute della storia, il mondo conosceva
<span class="pagenum" id="Page_519">[519]</span>
meglio se stesso, e diveniva sempre più atto a comprendere
quella continuità di eventi, che connette le
antiche colle odierne generazioni. E un gran passo diede
la storia, da pura arte o narrazione elevandosi alla dignità
di filosofia collo svolgere dal dramma degli avvenimenti
la suprema moralità, osservare gli uomini come
una famiglia sola, gli eventi sottoporre ad un solo concetto
che ajutasse ad indovinare i futuri.
</p>

<p>
In questo campo primeggia Giambattista Vico napoletano (1688-1744),
autore di libri ove si legge assai più di quel
che è scritto, ma dei quali tutti parlano con ammirazione,
pochissimi con cognizione. Nato poveramente,
educato al modo di allora, a sedici anni arringa in difesa
di suo padre, e fa stupire collo sfoggio di cognizioni:
ritiratosi dal fôro, va insegnar giurisprudenza ai
nipoti del vescovo d’Ischia nel romito castello di Vatolla,
ove passa nove anni della più florida gioventù meditando
su pochi libri; si stomaca «della maniera di poetare
moderna», ma poco riesce nella geometria e nella
fisica, e s’addentra nelle quistioni sociali, applicate all’antichità;
«benedisse il non aver avuto maestro, e
ringraziò quelle selve, fra le quali, dal suo buon genio
guidato, aveva fatto il maggior corso de’ suoi studj
senza niuno affetto di sêtte, anzichè nella città, nella
quale, come moda di vesti, si cangiava ogni due o tre
anni gusto di lettere». E appunto egli si ostina a ritroso
del suo tempo: questo trascura la buona prosa latina,
ed egli la coltiva assiduo; ogni attenzione volgesi alla
Francia, ed egli neppur la lingua volle saperne; laonde
si trovò «come forestiero nella sua patria, e non solo vi
era ricevuto come straniero, ma anche sconosciuto».
Chiese di esser secretario municipale, e fu posposto; una
cattedra di retorica con cento scudi di provvisione tenne
quarant’anni, poi a settanta ebbe il titolo di storico del
Regno. Qui faceva versi per occasioni, panegirici ai suoi
<span class="pagenum" id="Page_520">[520]</span>
vicerè, diatribe contro gl’insorgenti oppressi; intanto
elevavasi alle più sublimi concezioni, non con un proposito
stabilito ma a tentone, posandosi problemi, da
ognun de’ quali gliene rampollavano di nuovi, che traevanlo
a nuovi modi di risolverli, e a dilatare, tutto solitario,
la sfera delle proprie cognizioni e il metodo, non
coll’avventurosa inventiva d’altri suoi paesani, ma prendendo
le mosse dalla devota erudizione.
</p>

<p>
S’approfonda ne’ classici antichi; da Platone impara
le astrazioni generali e le aspirazioni del sentimento,
l’uomo filosofico; da Tacito i concreti e il riflettere
sopra questi; da Erodoto <i>un passo d’oro</i>, che gli fa
balenare agli occhi una storia ideale con tre età; ammira
Dante, Leibniz, Newton e il <i>tre volte massimo</i>
Bacone: ma le idee loro non adotta pienamente, bensì
le rimpasta colle proprie, sempre inteso a congiungere
il <i>certo</i> della filologia col <i>vero</i> della filosofia. Sopra
Grozio e Cartesio, venerati allora restauratori della filosofia
e della giurisprudenza, volge principalmente l’acume;
e al primo, che spiega la storia coll’individuo e
indaga un diritto universale per mezzo dei fatti particolari
e del linguaggio, appone di aver raccozzato astrazioni
sconnesse dai fatti, giureconsulto de’ filosofi ma
non della storia. Cartesio, svolgendo l’intera serie delle
umane cognizioni dal fenomeno della coscienza, trascura
anch’egli il passato per concentrarsi nella superba evidenza
del metodo matematico; e il Vico lo accusa di
aver mutilato storia, lingue, erudizione, riducendole a
linee geometriche; e col disprezzo dell’erudizione inducendo
disprezzo degli uomini, e repudiando i mezzi e
gli ajuti che al pensiero offrono le tradizioni delle età
passate, pretese evidenza matematica in verità che non
ne sono capaci; laonde il metodo suo può produrre dei
critici ma nissuna grande scoperta<a class="tag" id="tag277" href="#note277">[277]</a>.
</p>

<p>
<span class="pagenum" id="Page_521">[521]</span>
</p>

<p>
L’uomo non è pura macchina o cifra; nè storia, politica,
morale, eloquenza si regolano a meri calcoli, ma
abbisognano congetture, induzioni, somiglianze; il testimonio
della coscienza, l’immediata percezione non basta
a provar l’esistenza, e il <i>penso dunque esisto</i> riducesi
ad una percezione che non colma l’abisso fra la coscienza
e l’universo. Laonde il Vico, combattendo Cartesio
per la ragione che Cicerone combatteva gli Stoici,
abbandona il geometrico processo per gittarsi all’esperienza
storica e alle libere induzioni; ripudia la superbia
del senso individuale onde rimettere in onore la tradizione;
e per contrapposto a quella noncuranza degli
antichi, sublima la filologia rendendola la filosofia dell’autorità,
l’ordine e la ragione dei fatti, che ravvicinando
le idee lontane, le feconda; non abbracciando
soltanto le lingue, ma i costumi e le azioni degli uomini;
e con una critica ch’egli chiama architetta,
s’accinge a <i>ricomporre, supplire, ammendare, i rottami
dell’antichità porre in luce, allogare</i>. Pertanto
indaga le vestigia della sapienza italica nella lingua<a class="tag" id="tag278" href="#note278">[278]</a>,
e attribuisce ai prischi Italiani la metafisica.
</p>

<p>
Qualche scolaro del Sigonio gli objettò, nel <i>Giornale
de’ letterati</i>, che la sapienza italica sarebbe dovuta investigarsi
nell’Etruria e nelle confraternite pitagoriche
della Magna Grecia, piuttosto che fra i patrizj del Lazio,
gente che colla violenza avea costituito un diritto feudale
che la moltitudine soggiogava a pochi. Il Vico comprese
la forza di tale objezione meglio del critico stesso, e vi
applicò la distinzione che già avea notato fra l’uomo
de’ filosofi e quello de’ politici, fra il senso comune dei
popoli e le verità assolute delle scuole, fra la tirannide
de’ patrizj e l’equità dei giureconsulti, dai quali derivò
il moderno diritto delle genti, esposto da Grozio.
</p>

<p>
<span class="pagenum" id="Page_522">[522]</span>
</p>

<p>
Fittosi dunque a indagare la storia di Roma nella
successione delle sue leggi, e l’asserita sapienza degli
Italiani repugnando alla ferocia delle XII Tavole, il Vico,
per accordare l’autorità colla ragione, il diritto romano
col razionale, ricorre ad un’armonia prestabilita in Dio
fra la materia e lo spirito; da Dio emanano giustizia e
virtù; la necessità e l’utilità, o, come diciam oggi, gl’interessi
disviluppano dalla materia le idee di giustizia;
sicchè, mentre gli uomini si acuiscono nel soddisfare i
bisogni corporei, la Provvidenza li conduce ad attuare
il tipo eterno della giustizia.
</p>

<p>
Concepita la storia umana come una progressiva conquista
dell’equità, egli snoda i problemi e le objezioni
dei predecessori, in maniera inusata conciliando il diritto
ideale di Platone e il politico di Machiavelli. Ma
poichè la storia non cominciò con Roma, dovette egli
investigare come dallo stato <i>ex lege</i> nascessero le aristocrazie
feudali; e immaginò che l’uomo, imbrutalito
ne’ ducent’anni che succedettero al diluvio, sino a smarrir
le tradizioni tutte e il linguaggio, fosse scosso dallo
scoppio della folgore, e allora sospettasse dell’esistenza
d’un Dio; dai boschi incendiati dal fuoco celeste toglie
una favilla per i bisogni suoi, per le arti, e per bruciare
i cadaveri; vergognando de’ promiscui connubj,
rapisce una donna e la reca nelle caverne, origine delle
famiglie, donde i rifugi, e l’agricoltura, e <i>il pudore
del cielo, dei vivi, dei defunti</i>; i padri si confederano;
il patriziato si stabilisce, conservando i privilegi della
famiglia e dei riti<a class="tag" id="tag279" href="#note279">[279]</a>. I forti, chiesti protettori dai
deboli, se li rendono famuli; ma poichè li tiranneggiano,
questi si ammutinano onde strapparne il dominio bonitario
de’ campi, lasciando a quelli il dominio ottimo,
e gli auspizj che sono indispensabili a render legali gli
<span class="pagenum" id="Page_523">[523]</span>
atti. Intanto si ha la città eroica, composta di educabili
patrizj e ineducabili plebei, i quali cominciano
lotte interminabili per partecipare anch’essi al diritto
civile: e questo trionfa, e ne viene l’età umana delle
repubbliche libere, quando unico e supremo è il dominio
della legge, commesso alle libere opinioni de’ giureconsulti,
che in nome della ragione surrogansi all’arbitrio
del privilegio e della forza. Così gli <i>interessi</i>
dominanti nel Machiavelli e la <i>ragione</i> esaltata da Grozio
vengono a conciliarsi nel fatto, che cancella l’antinomia
e la filosofia.
</p>

<p>
Tutti i fatti parziali sono dunque sottomessi a un
ampio concetto; e qualunque rozzezza, qualunque iniquità
trova spiegazione o posto in quest’ottimismo. Il
semplice quanto sublime ordito ingombra egli di dissertazioni
e divagamenti, ove profonde tesori di novità
storiche, filosofiche, filologiche. La vulgata cronologia
degli avvenimenti è dovuta alla boria delle nazioni e
dei dotti. Egli primo riconobbe nella mitologia un senso
recondito: e nella poesia, parto d’immaginazioni vivaci,
la chiave della storia primiera. Le tradizioni popolari
han pubblici motivi di vero: i parlari sono i testimonj
più solenni delle prische usanze. Parallelo procede lo
svolgersi dei popoli e quello delle umane facoltà, sicchè
le une fan riscontro alla storia degli altri. È natura dei
vulghi l’assomigliare a se stessi l’universo, imporre a
tutte le genti la propria origine; e la mente umana dilettandosi
nell’uniformità, ai primi cogniti riferisce i
nuovi, e gli effetti particolari a cause comuni. Per mezzo
di tali <i>degnità</i> viene a scoprirsi che all’incivilimento
non presedettero i filosofi, come Grozio vorrebbe; ed
Ercole, Teseo, Pitagora, Dracone, Solone, Esopo sono
personificazioni de’ loro tempi, e nuclei attorno a cui
la tradizione agglomera la vita e gli atti di molti; sono
insomma la personificazione collettiva delle persone eminenti,
<span class="pagenum" id="Page_524">[524]</span>
giacchè il senso comune sta innanzi e sopra del
senso individuale. Omero stesso, che dapprima egli avea
accettato come un poeta cieco, le meditazioni successive
lo <i>strascinarono</i>, lo <i>violentarono</i> a crederlo un mito;
non un poeta ma la poesia; nè mai fu superato, perchè
non si supera l’ispirazione spontanea di tutto un popolo.
Anche i sette re di Roma dissolve in caratteri politici,
a ciascuno de’ quali il popolo appropriò gli effetti di
lente rivoluzioni, come alle XII Tavole attribuì anche
leggi plebee, ottenute assai più tardi col trionfo della
democrazia.
</p>

<p>
Se le genti sono selvaggie da principio, svanisce il
concetto dell’antichissima sapienza degl’Italiani: svanisce
allorchè sia stabilito che le lingue son fatte dal popolo,
non dai filosofi, nè Roma fu governata in origine da un
senato di sapienti; talchè il Vico progredendo demolì
di sua mano quell’edifizio, nel quale molti nostri, senza
conoscerlo, idolatrano ancora la boria nazionale.
</p>

<p>
Sempre vedendo riscontri e similarità, il Vico credeva
che, al par de’ Romani, tutti i popoli fosser passati per
tre governi: monarchia aristocratica fondata sull’autorità
divina; repubblica aristocratica; repubblica popolare,
la quale riesce in monarchia popolare; adunque
dall’uno si va ai pochi, dai pochi ai molti, dai molti
all’uno.
</p>

<p>
Amplia questi teoremi, e l’incivilimento non è opera
della filosofia, anzi essa col tempo scaturisce da quello;
la storia positiva non può raccontare i primordj del
genere umano, perchè precedettero ogni scrittura e
monumento: ma se tutte le nazioni dalla barbarie giunsero
all’equità, v’è una storia ideale, eterna, comune a
tutte esse nazioni, le quali non sono che manifestazioni
particolari, mentre colla storia ideale si ricostruiscono
le civiltà delle singole nazioni, si trovano i primordj
alle storie che ne mancano, si assorbiscono in leggi
<span class="pagenum" id="Page_525">[525]</span>
immortali di ragione i particolari fenomeni di Roma,
d’Atene, di Sparta, degli uomini, de’ luoghi, de’ tempi.
In essa storia il diritto si realizza, cominciando dalla
violenza, poi mascherandola nelle formole solenni, ingentilendosi
nelle finzioni che eludono queste, poi diventando
equo, sempre sotto l’impulso prestabilito delle
necessità e delle utilità, delle passioni e degl’interessi,
dalla grotta ove il selvaggio rifugge dal fulmine, sin al
trono su cui il popolo colloca, suo rappresentante, l’imperatore
che livella il diritto.
</p>

<p>
Questa è dunque una <i>scienza nuova</i> dell’intera umanità.
La Provvidenza, che erasi fin allora dimostrata dalla
meravigliosa architettura del mondo naturale, il Vico
vuol riconoscerla pure nel mondo delle nazioni, non
fatto dagli uomini ma da Dio stesso; tutto riducendo
all’unità d’una Provvidenza divina, che informa e dà
vita al mondo delle nazioni.
</p>

<p>
Scoperta colla meditazione questa storia ideale eterna,
egli vi assetta tutti i fatti umani; ne’ quali, eliminate le
particolarità di luoghi e di personaggi, sempre appare
un eterno consiglio, che ordina le cose massime e le
minime. Perocchè nelle sue manifestazioni la natura
umana procede per certi principj comuni: gli elenchi
della vita morale, cioè religione, giustizia, utilità, bello,
filosofia, si collegano per esprimersi in certe forme di
rapporti ne’ diversi stadj dell’umanità. Laonde mito,
etimologia, tradizione, linguaggio si soccorrono per
ispiegare l’attuamento del diritto nelle storie, e per
chiarire che in tutte ricorrono i fatti della romana.
L’erudizione non possedendo ancora dati bastanti per
ismentirlo, lasciavagli campo a divinare sopra la mitologia,
espressione lirica della storia primitiva, sopra
il vocabolario, deposito delle conquiste della verità e
del diritto, fatte sotto l’impulso della necessità; sicchè
colla poesia ch’è la favella eroica, e colle frasi espresse
<span class="pagenum" id="Page_526">[526]</span>
per via di fatti, rilesse in tutti i popoli la storia di Roma.
Quest’ultima fu conservata dalle leggi; delle altre sussiste
qualche frammento appena, ma potranno ricostruirsi
sull’analogia di quella; nè v’è tradizione ch’egli
non si proponga di ricondurre alla sua preordinata
storia romana.
</p>

<p>
A questo procedimento di tutte le nazioni, operanti
egualmente in circostanze eguali, nella famiglia, nella
città, nella nazione, s’opporrebbe la narrazione biblica.
Il Vico, non osando rimpastarla, la rimove, riconoscendo
nel popolo ebreo un andamento particolare e indiscutibile.
Omero pure vi contraddice, cantando costumi
corrotti, lunghi viaggi, divinità avvilite che non hanno
a fare col patriziato romano. E il Vico per offrirne
spiegazione ingrandisce la propria scienza, e scopre
un’età divina, una eroica ed una umana; i caratteri
doppii, ed i poeti d’età depravata che fanno se medesimi
norma dell’universo, e che ai lontani paesi attribuiscono
i nomi de’ proprj, supponendo viaggi assolutamente
impossibili a quella rozzezza.
</p>

<p>
Nella civiltà greca come nella romana da principio
fu adorata la Provvidenza, poi fantasticato, poi ragionato.
Da qui il succedersi dell’età divina, dell’eroica, e
dell’umana; ciascuna dotata d’idee e di linguaggi proprj.
Vi corrispondono tre specie di costumi; religiosi, violenti,
officiosi: tre giurisprudenze; la mistica, la prudente,
che ripone il valore nella forma materiale della
legge a quella attaccandosi per difesa, e l’umana: tre
specie di lingue, di caratteri, di costumi, d’autorità;
tre tempi, i religiosi, i puntigliosi, i civili; tre governi,
divino, eroico, popolare libero sia monarchia o repubblica,
dove però i cittadini son tutti eguali.
</p>

<p>
Via dunque dalla storia il caso; via l’onnipotenza dei
grandi uomini; tutto essendo provvidenziale e prestabilito,
non solo pel nostro ma pei <i>mondi infiniti possibili.</i>
<span class="pagenum" id="Page_527">[527]</span>
Glien’è riprova la barbarie rinnovata del medioevo,
dove rinascono i simboli, il linguaggio figurato, le clientele,
e un Omero della seconda inciviltà, com’egli arditamente
qualifica quel Dante, che al Gravina era parso
l’Omero di una seconda civiltà. Il mondo, che ripigliò
l’antico corso, ricadrà quandochessia nella barbarie.
</p>

<p>
Benchè egli facesse tutt’uno la scienza e la bellezza,
ammirasse i classici e lo stile storico <i>mezzo fra prosa
e verso</i>, e fosse dai contemporanei lodato come umanista,
si rinvolse in una forma scabra e intralciata, che
nocque assai all’intenderlo<a class="tag" id="tag280" href="#note280">[280]</a>; oltre che una storia,
la quale trova riscontro nella letteratura, nel linguaggio,
nella geografia, nell’astronomia, nella cosmogonia, se
poteva abbracciarsi da un potentissimo intelletto, non
doveva trovarsi accessibile alle intelligenze normali.
Pertanto i contemporanei nol capirono; e fu inteso sol
quando altri già erano arrivati dove lui, e più innanzi.
</p>

<p>
Però, non che fosse un isolato fenomeno in mezzo ad
un mondo troppo inferiore, egli si erudì nella sapienza
del suo tempo; non distratto dalla Corte e dalla moda
come i Francesi, non dagl’interessi politici come gl’Inglesi,
meditava que’ libri che altri scorrono; confutò
riverentemente Cartesio e Grozio, da cui dedusse l’astratta
giustizia; forse il <i>Nuovo Organo</i> di Bacone gli suggerì
l’idea d’una scienza <i>nuova</i>; profittò del Gravina e del
Sigonio, e sovrattutto del platonismo di Leibniz; e criticando
il genio, genio si mostrò. Di que’ pochi ch’egli
intitola <i>passi d’oro</i>, cioè verità quasi sfuggite agli antichi,
sol una mente come la sua potette accorgersi, non
che interpretarli e indurne leggi universali. Machiavelli,
<span class="pagenum" id="Page_528">[528]</span>
pensatore sì robusto, aveva accettato la storia di Livio
come indubitabile e nel senso vulgare; il Boccalini,
Annibale Scoti ed altri commentatori di Tacito non faceano
che diluirne i potenti riflessi con languide parafrasi
e spiegazioni che nulla insegnavano più dell’originale;
Grozio, Sigonio, Gravina, non che i minori
interpreti, nella legislazione romana vedeano meramente
i fatti; mentre il Vico nella storia come nella giurisprudenza
s’approfondisce da scopritore, nè altri mai radunò
tante verità e principj nuovi, nè tanto valse nel convertire
i fatti in idee senza smarrirsi in astrazioni.
</p>

<p>
Quell’erudizione, meravigliosa pe’ suoi tempi, fu mostrata
monca dalle posteriori scoperte. Se avesse saputo
che fra’ selvaggi il Dio è complice dei delitti, è l’avversario
d’una civiltà che incatena gl’istinti, non avrebbe
derivato la religione dallo sgomento. Dinotò gli sviluppi
dell’umanità nelle formole del diritto romano, ma non
avvertì ch’era tradizionale, anzichè spontanea; evoluzione,
anzichè passaggio da barbarie a civiltà, attesochè
il gran popolo sorgea di mezzo alle città italiche. Attribuisce
la potenza di Roma alla sua situazione, eppure
confessa che i popoli hanno senno e voglie quali l’educazione
li dà. Alle origini dell’improvvisata sua società
trasporta le cognizioni delle società già costituite, i bisogni
di proprietà, di famiglia, di religione, di schiavitù.
Al giudizio individuale di Cartesio surrogando il comune,
non s’accorge che spesso l’errore domina intere
generazioni, e i miglioramenti nascono da ragione individuale
che precede la generale; sicchè il senso comune
è l’espressione di uno stadio sociale, anzichè
della verità e della ragione.
</p>

<p>
L’erudizione, che lo avea portato a tanta sublimità,
fu pure la sua pietra d’inciampo, ritorcendolo verso il
passato, fin a rinnegare diciassette secoli di progresso,
e l’indefettibilità del cristianesimo, e la non più disputabile
<span class="pagenum" id="Page_529">[529]</span>
emancipazione dello schiavo: l’ammirazione delle
passate gli tolse l’intelligenza delle età moderne, e lo
persuase che il <i>ferreo mondo</i> fosse in pieno decadimento:
osservando declinare l’Italia dopo tanta floridezza,
estese quest’esempio a tutta l’umanità, credendone
inevitabile il precipitare dopo elevatasi, e le cause
del deperimento universale cercò ne’ parziali eventi
della nazione che dominava la sua. Il progresso delle
scienze fisiche e la conoscenza maggiore del mondo
vennero poi ad attestare che leggi dell’universo non
sono quelle di Roma e di Grecia; le caute induzioni
odierne provando la parentela delle favelle, negarono
che le lingue nascessero spontanee ed isolate per uniforme
conato della natura umana; le tante genti rimaste
immobili nella primitiva selvatichezza, o moventi appena
i primi passi nella via della civiltà, le nazioni stazionarie,
fransero il circolo similare, entro cui egli
avvolge inevitabilmente l’umanità, e chiarirono che il
cattolicismo, l’affrancazione dell’uomo, le grandi scoperte
impediscono di indietreggiare pei fatali ricorsi.
</p>

<p>
Eppure nel sublime sonnambulismo del genio, dominato
da quella <i>melanconìa che dà grandezza</i>, fattosi
interamente antico, <i>ficcò</i> la filosofia nelle favole, e i
deserti antestorici popolò coi figli de’ suoi pensieri,
signoreggiando il presente e l’avvenire; e, suo merito
supremo, innovando il metodo delle ricerche storiche,
fu il primo ad architettare la storia come soggetta a
una legge certa, ad un’eccelsa moralità, indipendente
da nazioni e da tempo, e la cercò. Poco prima Bossuet
vescovo di Meaux, nel <i>Discorso sulla storia universale</i>
avea dato una filosofia della storia, ponendole per
centro il Calvario, quasi tutte le vicende del mondo
fossero preordinate verso il Redentore venturo o venuto.
Il Vico, che probabilmente non n’ebbe contezza,
considerò le nazioni in sè, e i fatti come fasi della vita,
<span class="pagenum" id="Page_530">[530]</span>
sicchè ne coglieva soltanto ciò che valesse a mostrare
la loro opportunità ai disegni di Dio. Trovò i tipi di
ragione; enunciò le lingue far parte intima della storia
civile; se in cercare nelle radici de’ vocaboli le radici
dei pensieri errò sovente, aprì il calle a nobilissimi ardimenti,
e divinò quel che altri poi scopersero; alla
filologia ampio senso attribuì come meditazione della
parola in quanto esprime il pensiero dei popoli, ed è
interpretata dai fatti ben più che dai commentatori;
avvertì la distinzione fra popolo e plebe: al famoso
passo di Clemente Alessandrino sulla scrittura egizia
diede l’interpretazione, di cui si gloriano i nostri contemporanei;
sminuì le meraviglie cinesi, e presentì
l’importanza delle genti scitiche; dettando alcuni canoni
di ragione, mettendo in dubbio alcuni pregiudizj, posando
molte quistioni e alcune snodando, scoprendo
spesso, più spesso ponendo sulla via di scoprire, d’oltre
un secolo prevenne gli ardimenti della critica e la creazione
d’una storia ideale dell’umanità, dove i secoli
passeggeri si contemplano nel lume dell’eterna Sapienza.
La lotta dell’intelligenza colla necessità, dell’Oriente
coll’Occidente, dell’uno col molteplice, l’objettivarsi dell’idea
nella storia, la manifestazione dell’assoluto, le
altre forme umanitarie di Schelling, di Hegel, di Fichte,
di Cousin rientrano pur sempre nel concetto di Vico, liberato
dall’umiliante corollario dell’inevitabile decadenza.
</p>

<p>
Non dimentichiamo che, disapprovando le oziose
disquisizioni, il Vico disse la filosofia esser data «per
intendere il vero e il degno di quel che dee l’uomo in
vita operare»; e, a differenza dei tanti, rivolti solo ad
esagerare la degradazione, sostenne che «la filosofia,
per giovare al genere umano, dee sollevare e reggere
l’uomo caduto e debole, non convellergli la natura, nè
abbandonarlo nella sua corruzione».
</p>

<div class="chapter">
<p>
<span class="pagenum" id="Page_531">[531]</span>
</p>

<h2 id="cap159">CAPITOLO CLIX.
<span class="smaller">Scienze naturali e matematiche.</span></h2>
</div>

<p>
Meglio delle scienze morali furono coltivate le positive,
il cui lustro redime dal decadimento delle lettere
e del carattere nazionale.
</p>

<p>
L’intelletto umano non può raggiungere l’assoluto,
le origini delle cose, eppure alla ricerca di quelle s’affatica
l’attività sua, e, attesa la relativa sua impotenza,
dà all’immaginazione grandissima efficacia nelle scienze
che non si riducano a puro metodo come le matematiche.
Nelle età precedenti aveano delirato le naturali;
e invece di raffrontare i pronunziati de’ maestri col manoscritto
originale di Dio, cioè il mondo e la natura;
spingersi all’osservazione de’ fenomeni molecolari onde
scoprire le cause immediate; coordinar le ricerche ad
induzioni generali, e valutare l’azione de’ corpi nella
loro massima divisione, soffogavano i fatti sotto le argomentazioni,
fondavano l’autorità sopra analogie fantastiche:
faceano sperienze, ma suggerite da opinioni derivate
da un preordinamento di idee allora dominante.
Leonardo Dandolo e Zaccaria Contarini, sulle traccie
d’Averroe<a class="tag" id="tag281" href="#note281">[281]</a>, numeravano quanti peli avesse il leone
<span class="pagenum" id="Page_532">[532]</span>
sul capo, quante penne l’avoltojo alla coda, e come sieno
sorde le api e cieche le talpe. — A che serve ciò? è
ciò vero?» Son domande che non si facevano, bastando
si leggessero nelle compilazioni di Ateneo, Oppiano,
Eliano, Plinio; dietro ai quali s’investigavano stranezze
e mostruosità, anzichè le leggi comuni, quasi la natura
fosse una successione di prodigi. I particolari non fanno
scienza, diceano le scuole; e avrebbe creduto impicciolirsi
il sapiente che studiasse la caduta d’un sasso, lo
sbocciar d’un pisello, le metamorfosi d’una farfalla. Che
de’ fenomeni straordinarj scopransi le cause dall’esame
dei consueti; che leggi uniformi reggano il pianeta nostro
e gli altri, la rotazione del sole e il pulsar dell’arteria,
il saltellare d’un minuzzolo di carta incontro all’ambra
e lo schianto del fulmine, chi l’avesse asserito sarebbe
parso delirante.
</p>

<p>
In conseguenza prevaleano le scienze occulte, e le
prime edizioni de’ libri di tal materia sono quasi introvabili,
tanto si logoravano. Può essercene tipo la <i>Magia
naturale</i> di Giambattista Della Porta napoletano (1540-1615), che
nel <span class="smcap lowercase">I</span> libro discorre a priori delle cause; nel <span class="smcap lowercase">II</span>, delle
operazioni, cioè del fare singolarità e prodigi, come
scoprire colla calamita se una donna è casta, far una
candela che mostra gli uomini colla testa di cavallo;
nel <span class="smcap lowercase">III</span>, tratta dell’alchimia, non senza buone osservazioni,
massime sul raffinare metalli; nel <span class="smcap lowercase">IV</span>, dell’ottica,
ove descrive la camera oscura. Oltre racimolare negli
antichi quanto aveano di meraviglioso, sperimentò egli
stesso; poi dopo nuove letture e sperienze e viaggi,
rifuse l’opera sua in venti libri, con maggior cura del
vero: pure molte cose è ben certo ch’e’ non le avea
verificate; d’altre gli si dà merito d’inventore mentre
soltanto le compilò od avventurò: nè qualche buona
osservazione basta a collocarlo tra i rinnovatori, benchè
allora fosse ammirato e tradotto.
</p>

<p>
<span class="pagenum" id="Page_533">[533]</span>
</p>

<p>
Eppure la magìa e la medicina taumaturgica, cercando
il più recondito e strano delle bestie e delle
piante, dall’errore stesso trovavansi obbligate all’analisi
e all’osservazione: i musei dove si ostentavano rarità,
e pei quali i ciurmadori fabbricavano animali fantastici,
giovavano col mettere sott’occhio gli esemplari:
tanti viaggi poi in terre inesplorate persuadevano che
non tutto era stato detto. Di tal modo alla scienza fatta
a priori o sui libri succedeva quella costituita sopra
l’esperienza e l’osservazione; raccoglievansi fatti, anzichè
compaginare ragionamenti; cominciavasi a dubitare
delle asserzioni, a confessar le ignoranze, a non credere
che sappia tutto chi di tutto favella, a sostituire il fenomeno
evidente alla congettura arrischiata.
</p>

<p>
Alcuni nostri concentrarono l’attenzione su qualche
punto speciale, vero metodo di avanzare. Fabio Colonna,
erudito eppur osservatore, trattò delle conchiglie e della
porpora; Pietro Olina da Orta degli uccelli, con particolarità
interessantissime<a class="tag" id="tag282" href="#note282">[282]</a>; de’ pesci il Salviani da
Civita di Castello. Fabrizio d’Aquapendente, con metodo
scolastico, ma con qualche buona osservazione discorse
se le bestie abbiano un linguaggio e quale, quanto differente
da quel dell’uomo e delle altre specie, a che adoperato,
come possa comprendersi, qual n’è l’organo<a class="tag" id="tag283" href="#note283">[283]</a>:
<span class="pagenum" id="Page_534">[534]</span>
se possano comunicare fra sè dei fatti specifici, e fin a
qual punto associno idee al linguaggio dell’uomo sono
problemi ch’e’ non toccò, e che i nostri filosofi non
sciolsero finora.
</p>

<p>
I cataloghi di vegetali faceansi per alfabeto, a servizio
de’ farmacisti, finchè il Maranta nel 1559 pubblicava
un metodo di studiar le piante medicinali. Si ammirano
nella biblioteca Marciana alquanti codici botanici,
fra’ quali il <i>Liber de simplicibus</i> di Benedetto Rinio
veneziano del 1415, con quattrocentrentadue piante
mirabilmente ritratte da Andrea Amadìo, e coi nomi
latini, greci, arabi, slavi, tedeschi; e una <i>Storia generale
delle piante</i> di Pierantonio Michiel, in cinque volumi,
con un migliajo di specie disegnate e colorite, i
nomi in diverse lingue, e buone descrizioni, e una distribuzione
sistematica in tre serie, dedotte dalla struttura
delle radici, delle foglie, dei semi. Nel poema <i>De
viribus plantarum</i> di Emilio Macro del 1480 furono
inserite le prime tavole botaniche, poi nel 93 nell’opera
di Pier Crescenzi.
</p>

<p>
Giorgio Valla, Marcello Virgilio, Ermolao Barbaro
patrizio veneto, Fausto da Longiano, Nicolò Leoniceno,
Giovanni Manardo si limitarono a tradurre o a commentare
gli antichi botanici. Andrea Mattioli da Siena,
che accarezzato e applaudito viaggiò assai come medico
<span class="pagenum" id="Page_535">[535]</span>
di principi, arricchì Dioscoride di moltissime osservazioni
sue proprie, e notizie e disegni di nostrali e di
Tedeschi; onde l’opera sua lodatissima fu cerca fin nei
regni d’Oriente. Antonio Musa Brasavola (-1577), transizione fra
i commentatori e gli osservatori, consigliò al duca di
Ferrara un orto elegante, che fu detto il Belvedere, ma
che a torto si reputa il primo, giacchè Venezia ne possedeva
uno fin dal 1330, a Padova ne istituì un altro
nel 1545<a class="tag" id="tag284" href="#note284">[284]</a>, poi nel 1564 la prima cattedra pei semplici,
anzi numerò nelle sue provincie tanti orti quanti
in tutto il resto d’Italia. Luigi Anguillara, famoso per
la composizione della triaca e direttore dell’orto di Padova,
viaggiò e tenne relazioni coi dotti, ai quali dava
risposte e descrizioni, che ne formarono la gloria per
quanto male ne dicesse il Mattioli, indispettito di vedersi
appuntato di qualche sbaglio. Un orto ebbe pure Firenze:
quel di Pisa, donato da Luca Ghini bolognese,
fu dal granduca Ferdinando arricchito con piante d’Asia
e d’America, principalmente per opera di Michelangelo
Tilli, buon osservatore e d’estesa corrispondenza, chiesto
medico dal bey e dal granturco, e per sua cura vi fiorirono
primamente l’aloe ed il caffè (pag. 303). Giambattista
Trionfetti bolognese fondò l’orto di Roma, glorioso
di possedere da seimila specie<a class="tag" id="tag285" href="#note285">[285]</a>. I botanici vi
trovavano di belle rarità, massime ne’ giardini veneti;
<span class="pagenum" id="Page_536">[536]</span>
il Brasavola la malva arborea e la cassia in quello dei
Cornaro a Murano; il pistacchio di Sorìa in quel del
Morosini; il Bacchino nel suddetto dei Cornaro l’uva
spina e l’iride fetida; il giacinto orientale, l’eritonio, il
galanto in quel di Lorenzo Priuli, ove prima fiorì la
scamonea d’Aleppo, ed ove s’aveano la carruba e il
leucojo; in quel del Bembo il pisello americano, il cicorio
spinoso, ecc.: l’Anguillara vedeva lo storace e
l’amomo in quello de’ Michiel; la tuja, il pistacchio selvatico
in quel dei Pasqualigo, e la lacrima di Giobbe;
Prospero Alpino il laserpizio in quel dei Bembo; in
quel de’ Contarini lo stramonio d’Egitto ch’egli denominò
Contarenia; in quel del Rannusio il rabarbaro; in
quel dei Moro la pianta del balsamo, ch’egli aveva recato
dalla Mecca.
</p>

<p>
Que’ patrizj favorivano i cultori di questa scienza: i
Calergi, signori del monte Ida a Creta, vi ospitavano gli
studiosi di tali rarità; Marin Cavallo, nunzio a Costantinopoli,
secondava i viaggi del Guilandino in Oriente;
Girolamo Cappello, provveditore in Candia, mandava
piante ed erbe ed ajutava le ricerche di Prospero Alpino
e i viaggi di Giuseppe Benincasa; Giorgio Emo
condusse al Cairo esso Alpino, la cui opera postuma
delle piante esotiche fu fatta stampare da Nicolò Contarini;
l’Alvise Corner e Giovanni Donà, consoli al Cairo,
esploravano col Veslingio l’Egitto.
</p>

<p>
Ulisse Aldrovandi bolognese (1522-1605), di dodici anni fugge di
casa per veder Roma, s’accompagna a un pellegrino
<span class="pagenum" id="Page_537">[537]</span>
per San Jacobo di Galizia; sospettato d’irreligione, torna
a Roma per giustificarsi; e invaghito agli studj naturali
dal Rondelezio e dal Ghini, divien professore in patria,
e logora il ricco patrimonio in viaggi e nel mantenere
per trent’anni con ducento ducati un pittore d’animali,
e molti disegnatori ed incisori, nell’accattar rarità, libri,
capi d’arte, e dotare d’un orto botanico la patria. Il senato
bolognese non gli mancò d’ajuto; avutone in lascito
il doviziosissimo museo e la biblioteca, spese lautamente
in terminare la compilazione e la stampa in
tredici volumi in-foglio della sua <i>Storia naturale</i>. Dove
l’ornitologia e l’entomologia, compite dall’autore, sono
a gran pezza migliori, con belle tavole in legno, e succinte
ma esatte descrizioni; se non che egli, secondando
l’andazzo, affoga in citazioni poetiche, mitologiche, araldiche;
ad osservazioni proprie intarsia le reminiscenze,
a verità naturali le invenzioni degli uomini, e tutte le
specie mai che la fantasia chimerizzò; onde quell’opera
parve a Buffon potrebbe ridursi a un decimo, ma questo
non dispregevole.
</p>

<p>
Giovanni Ciassi da Treviso ben divisò i principali
fenomeni della vegetazione; il modo del fecondamento
Paolo Boccone messinese; Giacomo Zenoni insegnò a
diseccare e conservar meglio i vegetali, e descrisse,
quelli del Bolognese; quelli di Sicilia frà Francesco
Cupan; i maltesi Filippo Cavallini; Antonio Donati quelli
del litorale Veneto; e così d’ogni paese italico.
</p>

<p>
Dal descrivere, denominare, delineare altri avanzavansi
all’anatomia botanica, presentendo l’uniforme
struttura intima sotto alla differente apparenza degli
esseri organizzati. Andrea Cesalpino d’Arezzo (1519-1603) classificò
le piante giusta gli organi della fruttificazione, e massime
i cotiledoni, primo abbozzo d’un sistema carpologico;
i semi rassomiglia alle uova; avverte il sesso
delle piante appellando maschi gl’individui provvisti di
<span class="pagenum" id="Page_538">[538]</span>
stami, e femmine quei che portano i frutti; il midollo
delle piante considerava come il loro cuore, sede della
forza vitale e sorgente del frutto, mentre le altre parti
del fiore provenivano dal legno o dalla scorza; dimodochè,
a sua detta, il fiore non era che un’espansione
delle parti interne; concetto adottato poi da Linneo, e
svolto nella <i>Prolepsis plantarum</i>.
</p>

<p>
Assodata nel primo libro <i>De plantis</i> la conformazione
de’ vegetali, base dell’anatomia e della fisiologia,
negli altri quindici li classifica come alberi o come erbe
secondo la durata, secondo la postura della barbicella
ne’ semi, secondo il numero di questi e le radici, o l’assenza
de’ fiori e dei frutti; le classi suddivide in quarantasette
sezioni, sovente dietro al carattere di gruppi
importanti, riconosciuti oggi come famiglie naturali;
ciascun capitolo intitola da una pianta in esso descritta,
non però abbastanza vasti per costituir generi, quali
sono ora stabiliti. Vero genio scopritore e ordinatore,
tardissima fama ottenne, colpa dell’irto stile e dell’inviluppo
scolastico; oltre che la venerazione per Aristotele
lo arrestava nelle conseguenze, e traevalo a contraddirsi
per conciliare le scoperte nuove colle asserzioni
antiche<a class="tag" id="tag286" href="#note286">[286]</a>.
</p>

<p>
<span class="pagenum" id="Page_539">[539]</span>
</p>

<p>
Profittando delle non curate idee di Cesalpino, Fabio
Colonna (<i>Ecphrasis</i>, 1606) distinse nella botanica i
generi, e pel primo sostituì intagli in rame a quelli in
legno. Del seme dei funghi, già accennato in Giambattista
Della Porta<a class="tag" id="tag287" href="#note287">[287]</a>, diè poi contezza il Micheli, che
nel 1737 fondava un orto botanico a Firenze. Giuseppe
Aromatari d’Assisi, in una lettera di quattro pagine (Venezia
1625) sopra la generazione delle piante, assodò
l’analogia fra i semi e le uova, e la destinazione de’ cotiledoni:
<span class="pagenum" id="Page_540">[540]</span>
poi la dottrina dei sessi fu posata chiaramente
da Grew e meglio dal Camerario.
</p>

<p>
Marcello Malpighi da Crevalcore (1628-94) elevò la botanica a
scienza, applicata ai progressi dell’anatomia e della fisiologia
animale; la struttura e l’incremento dei semi
seguitò con miglior ordine e più concisione di Grew
nella <i>Anatomes plantarum idea</i>, stampata il 1671 a
spese dell’Accademia di Londra. L’esser nuovo lo costrinse
ad analizzare ciascuna parte nelle classi e specie
diverse, la corteccia, poi il tronco, i rami, la gemma e
foglie, frutti, fiori, radici, il germogliare, le mostruosità,
gli aborti.
</p>

<p>
Nardo Antonio Recchi da Montecorvo, archiatro di
Napoli, avute da Filippo II le note manoscritte di Hernandes
intorno alla botanica del Messico, ne fece
un’opera che i Lincei tolsero ad illustrare, e fu stampata
nel 1615 a Messico. Il punto culminante della
botanica d’allora è segnato dalle <i>Tavole fitosofiche</i> del
principe Federico Cesi, col sesso delle piante, il doppio
sistema de’ loro vasi, i fenomeni delle meteoriche e
delle eliotropie, e coi nomi tecnici che poi restarono;
sicchè valsero di fondamento ai sistemi di Linneo, di
Trembley e de’ seguaci.
</p>

<p>
Ottavio Brembati conte bergamasco, oltre studiar la
struttura de’ fiori e quanto vi possa l’atmosfera, e nell’<i>Anterologia</i>
e nell’<i>Architettura de’ fiori</i> insegnare
bizzarri comparti pe’ giardini, pubblicò un <i>Modo di
cavar le miniere</i> (1663): Camillo Leonardo pesarese
(<i>Speculum lapidum</i>, 1502), e Vanuccio Biringuccio
senese (<i>Pirotecnia</i>, 1546) sanno poco degli antichi,
benchè quello secondi, questo combatta gli alchimisti:
e se in Italia eransi fatte le prime indagini mineralogiche,
presto la Germania ci tolse il passo, mercè le
maggiori sue ricchezze.
</p>

<p>
Sisto V, volendo ogni maniera d’illustrazione al suo
<span class="pagenum" id="Page_541">[541]</span>
pontificato, decretò che in Vaticano, come una biblioteca
e una stamperia, così si ponesse una metalloteca,
e ne incaricò Michele Mercati da Samminiato (1541-93). Il quale
la distinse in <i>orycta</i> e <i>metalleuta</i>, cioè metalli proprj
e metalliferi. La prima comprendeva tredici divisioni;
terre, sale e nitro, allumina, sughi acri, sughi grassi,
sostanze marine, pietre somiglianti alla terra, pietre
prodotte nell’interno degli animali, pietre idiomorfe,
petrificazioni, marmi, silice e fluore, gemme. I sei armadj
dell’altra comprendono, il 1º oro e argento, il
2º rame, il 3º piombo e stagno, il 4º ferro e acciajo,
il 5º sostanze vicine a metalli, che nascono da sè, il
6º sostanze vicine a metalli, che si trovano nelle fornaci.
Suntuosissima la sala disposta a ciò; e magnifica al pari
e molto più utile sarebbe stata la descrizione dal papa
ordinata, ove il Mercati seguì la partizione degli armadj
esponendo le opinioni correnti e le virtù de’ singoli
corpi, con tavole di squisita finezza. Morto Sisto, Clemente
VIII, particolare amico del Mercati, fece proseguire
l’opera, ma morto poco poi l’autore, questa
andò in oblio. Nel 1710 nella biblioteca Dati a Firenze
si trovò il manoscritto del Mercati; e Clemente XI
compratolo, incaricò il medico Lancisi di compierlo e
pubblicarlo. Il Lancisi durò fatica a trovare nell’immensità
del Vaticano la metalloteca del Mercati, ma n’era
stata dispersa la raccolta; e quando l’opera comparve
nel 1717, riusciva inutile dopo tanti progressi.
</p>

<p>
Anche nell’osservare la mirabile struttura della scorza
del globo terracqueo, furono primi gl’Italiani. I più,
preoccupati delle cause finali, tenevano il mondo fosse
stato creato tal qual è, perchè esso è il più adattato agli
abitanti: ma agli osservatori non ne sfuggivano le irregolarità,
testimonj di sovvertimenti. I fossili avanzi di
animali marini deduceansi dal diluvio mosaico: alcuni
li tenevano meri scherzi della natura, e perfino il Mercati
<span class="pagenum" id="Page_542">[542]</span>
gli aduna in un armadio distinto come «innocente
trastullo della natura, la quale volle darci le prime lezioni
di scultura e pittura»; e a chi li supponeva reliquie
d’animali, domandava trionfalmente in che modo
avrebbero potuto essere accumulati negli abissi e su
altissime vette? Ma il Cesalpino confutò questo suo scolaro,
e iniziò i sistemi fondati sovra la composizione;
imperocchè distinse i fossili in terre, sali e sostanze
solubili nell’acqua, suddividendo poi secondo caratteri
meno importanti: per esempio, le terre in magre, grasse,
colorite, mediche; le pietre in roccie, marmi, pietre
preziose, e prodotte da corpi organizzati o da piante.
Le conchiglie fossili suppone abbandonate dal mare,
ritirandosi; le acque termali, dal calore che in sen della
terra sviluppano le combinazioni chimiche e le combustioni;
crede tutti i minerali suscettibili di cristallizzarsi
in forme geometriche; l’ossido di piombo trae da
una sostanza aerea, per la quale il metallo aumenta di
peso, divinando le lontane scoperte di Haüy e Lavoisier,
come antivenne Harvey nell’indicare la circolazione del
sangue<a class="tag" id="tag288" href="#note288">[288]</a>.
</p>

<p>
E già il veronese Girolamo Fracastoro (1553), ponendo
<span class="pagenum" id="Page_543">[543]</span>
mente alla giacitura delle conchiglie fossili e delle impronte
organiche del monte Bolca, aveva indotto non
potessero essere d’un’età medesima. Pensavano con lui
Leonardo da Vinci e il Cardano, in opposizione al Mattioli
ed al Falloppio: Majolo supponevale lanciate da
vulcani, come poi sosteneva Lazzaro Moro: Fabio Colonna
già distingueva le fluviatili dalle marine. Agostino
Scilla messinese (1639-1700), pittore della scuola di Andrea Sacco
e studioso delle medaglie, osservando nella Calabria
que’ grandiosi letti di testacei in parte già pietrificati,
trovolli identici colle conchiglie viventi ne’ mari vicini
alla Sicilia. Le sue indagini espose nella <i>Vana speculazione
disingannata dal senso</i>, con ventotto tavole
che rappresentano i principali fossili della Sicilia e di
Malta, coralli, madreperle, ostriche, serpule, vertebre,
denti, ravvicinandoli alle specie vive. Non esperto naturalista,
«So poco (dic’egli), conosco di valer poco,
ma di non voler vivere a caso; mi son messo in capo
che il dubitar delle cose è il miglior mezzo di conoscerle
con più probabilità». Il Vallisnieri, lo Stelluto, il gesuita
Cesi e molti si occuparono dei «corpi marini
che sui monti si trovano»; non posando però teoriche
soddisfacenti.
</p>

<p>
Qui venne a studiare geologia il tedesco Kircher, che
si fece anche calare nel cratere del Vesuvio<a class="tag" id="tag289" href="#note289">[289]</a>; uno
di quei talenti universali, che han bisogno di cogliere
idee complesse, quali furono l’unità delle nazioni, la
scrittura universale, la stenografia; ma i suoi libri sparse
di ciancie e fantasie. Estesa largamente la sua fama, i
principi anche protestanti gli mandavano denari per
esperienze, e rarità pel museo del Collegio Romano. La
svedese Stenon, fattosi cattolico, più scientifico spirito
volse alla struttura de’ terreni toscani, e primo avvertendo
<span class="pagenum" id="Page_544">[544]</span>
la stratificazione<a class="tag" id="tag290" href="#note290">[290]</a>, stabilì siano depositi orizzontali
del fluido, che l’accensione di vapori sotterranei,
o scoscendimento dei letti superiori, sollevò in montagne
ed in variate inclinazioni: riscontra che il terreno toscano,
due volte fu piano e secco, due aspro e montuoso,
e due coperto dalle acque. Così fondava la geologia e la
cristallografia.
</p>

<p>
Bernardino Ramazzini da Carpi (1633-1714) nelle <i>Effemeridi barometriche</i>
sosteneva l’influsso de’ cambiamenti atmosferici
sopra la sanità; parlando delle fontane modenesi,
dà come antichissimi i pozzi artesiani, ove forando la
terra con un’<i>ingente trivella</i> «ad un tratto l’acqua
erompe con impeto portando sassi ed arena, e quasi in
un istante si riempie di acqua il pozzo intero, e in siffatto
modo si conserva costantemente»; avverte la
temperatura elevata di queste scaturigini, e suppone
derivino dal mare per istrati di terre, spiegandone il
sollevamento colle leggi ordinarie dell’idraulica<a class="tag" id="tag291" href="#note291">[291]</a>.
</p>

<p>
Filippo Bonanni fece una raccolta di testacei, scrisse
sulle chiocciole e le loro uova, e sostiene la generazione
equivoca, come faceasi generalmente dietro agli antichi.
<span class="pagenum" id="Page_545">[545]</span>
La confutò Francesco Redi aretino (1626-94), che applicò agl’insetti
una savia incredulità; e così poi fecero e Swammerdam
ed i più fino ai giorni nostri, quando la teoria
impugnata tenta risorgere con corredo di scienza e di
osservazioni, ristretta però agl’infusorj.
</p>

<p>
Esso Redi scoprì la sede del veleno della vipera: e più
che le verità, è notevole il suo metodo d’indagarle, e il
dimostrarle con accuratezza, buona fede e temperata
polemica; negli sperimenti non traviato dai pregiudizj
fra cui era cresciuto, eppur rispettando chi opinava diverso.
Accerta che i vermi sviluppatisi nella carne esposta
all’aria son deposti da insetti; ma s’accontenta di dire
parergli <i>verisimile</i> che le carni putride non offrissero
un luogo opportuno alla schiusa delle uova, e un pascolo
ai nuovi esseri. Nè crede superfluo il confutare
l’opinione che dalle viscere d’un toro nascano le api:
non l’avevano asserito i Greci? non l’avea cantato mirabilmente
Virgilio? era dunque una verità per quei
molti, per cui la scienza riduceasi a una serie d’atti di
fede. Alle sue induzioni ne opponevano altre i dotti,
alcuni pretendendo anche appoggiarsi all’esperienza. Il
Kircher asseriva d’aver fatto egli stesso questa sperienza:
prendasi polvere di serpenti, si semini in terreno grasso
e umido, si annaffii alquanto con acqua pluviale, si
esponga al sole di primavera; e fra otto giorni si vedranno
formicolarvi verminetti, che nudriti con acqua
e latte diverranno serpentini perfetti, capaci di perpetuare
la specie. Il Redi non mette in canzone l’avversario;
solo asserisce che più volte ritentò l’esperienza,
e non gli è mai riuscita.
</p>

<p>
Venuto in un tempo che ad ogni viscere s’attribuiva
un rimedio proprio, ad ogni sintomo uno specifico, e
la moltiplicità di questi portava complicatissime ricette,
non assicurandosi quali rimedj fossero buoni, egli quasi
non ne adoprò veruno, e — Godo (scriveva al Lenzoni)
<span class="pagenum" id="Page_546">[546]</span>
ch’ella sia nel numero de’ professori, che non inquietano
i poveri malati con tanti e varj rimedj, sapendo che
la natura gode del poco e buono, e si solleva coi semplici
rimedj e con la dieta ben regolata; dove, per lo
contrario, s’aggrava di molto con quei tanti sciroppi,
pillole, elettuarj ed altri galenici composti, inventati,
cred’io, non per altro che per ingrassare l’ingordigia
degli speziali».
</p>

<p>
L’onorarono gli scolari suoi Bonomo, Castoni, Sangallo,
Del Papa e Lorenzini, il quale diè la prima esatta
descrizione della torpedine, notando l’organo eccitatore.
Intanto col microscopio, consistente però solo in una
lente, il Malpighi, Leuwenhoek ed altri avanzavano la
conoscenza degli animali infusorj, che pareano sottrarre
ai sensi il mistero del loro organismo.
</p>

<p>
Gianandrea Della Croce veneziano (-1575) nella <i>Chirurgia
universale</i> espose le scoperte fatte sin allora nell’anatomia.
Ad Alessandro Benedetti da Legnago, che come
medico in capo degli eserciti veneti, descrisse le battaglie
contro Carlo VIII, è dovuta la prima istituzione
d’un teatro anatomico, e il primo cenno della notomia
patologica e della litotripsia<a class="tag" id="tag292" href="#note292">[292]</a>. Benivieni da Firenze
eseguì ben prima del Paré la legatura dei vasi, ed operazioni
di gran difficoltà, prudenti e felici; notomizzò
patologicamente uno scirro allo stomaco, l’ulcerazione
dell’omento, i polipi sanguigni, i calcoli biliari<a class="tag" id="tag293" href="#note293">[293]</a>.
<span class="pagenum" id="Page_547">[547]</span>
Eppure l’anatomia era sì poco avanzata, che fin contusioni
e lussazioni curavansi con droghe e sciloppi: il
Guicciardini (lib. <span class="smcap lowercase">VII</span>) narra sul serio che a Giulio
d’Este «erano stati tratti gli occhi, ma riposti senza
perdita del lume nel luogo loro, per presta e diligente
cura dei medici». All’opera del Mondino bolognese,
per tre secoli unico testo, aggiungeansi man mano le
scoperte in forma di commento. Jacopo di Berengario
da Carpi professore a Bologna, raccomanda agli scolari
di non acchetarsi al detto altrui ma osservare da sè;
egli stesso potè dissecare centinaja di cadaveri, audacia
allora senz’esempio fuor d’Italia; e fece molte scoperte,
e nominatamente della membrana anteposta alla
retina<a class="tag" id="tag294" href="#note294">[294]</a>.
</p>

<p>
Andrea Vesalio di Brusselle (1514-64), notomizzando qualunque
animale gli capitasse, poi uomini nelle scuole e nei
cimiteri, indicò gli sbagli degli antichi, e che le osservazioni
di Galeno erano fatte sopra scimie; professò
a Pavia, a Bologna, a Pisa; pubblicò tavole anatomiche
a Venezia, che levarono rumore quasi d’un nuovo
mondo: ma le sue operazioni parvero assassinj, e bandito
di patria passò a Venezia, e come medico militare
imbarcatosi con Giovanni Malatesta da Rimini per Cipro
e Gerusalemme, nel ritorno naufragò sulle coste di
Zante, e morì di fame.
</p>

<p>
<span class="pagenum" id="Page_548">[548]</span>
</p>

<p>
Gabriele Falloppio modenese (1623-62), pur rispettandolo, il
convinse di errori, massime intorno ai muscoli addominali;
con sagacia delicatissima distinse lo squisito
sistema acustico e la testura delle fosse nasali, della
mascella, dello sterno, del sacro; e lasciò il suo nome
alle trombe collaterali all’utero. Credette con Galeno
che i nervi derivassero dal cuore, e le arterie conducessero
gli spiriti vitali da questo a tutto il corpo; ma
lo corresse in quanto al cieco ed alla fibra muscolare,
da cui escluse i nervi, e mostrò che cessa d’operare
se taglinsi le fibre per traverso, no se s’incidano per
lungo. Esattamente descrisse l’epiploon ed il piloro, e
fece conoscere il mediastino, la pleura e la glandula
lacrimale. Di sei o sette cadaveri all’anno potea disporre,
e il duca di Toscana tratto tratto gli offriva un
condannato a morte, <i>quem interficimus modo nostro et
anatomizamus</i>. Il medico ridotto a carnefice!<a class="tag" id="tag295" href="#note295">[295]</a>.
</p>

<p>
Della scoperta della staffa dell’orecchio, Falloppio cede
il merito a Gianfilippo Ingrassia siciliano, che restaurò
questa scienza nell’Università di Napoli, si segnalò nella
peste del 1575, e primo stabilì Consigli di pubblica
sanità. Asselio di Cremona indicò i vasi lattei. Bartolomeo
Eustachio da Sanseverino (1510-74), professore nella Sapienza
di Roma, studiò sui reni, la vena azygos e la
struttura dell’orecchio e dei denti; seguì l’andamento
d’alcuni nervi in prima arcano, e vide l’origine del
gran simpatico. Quarantasei grandi tavole, per mancanza
di mezzi, lasciò inedite: quando Clemente XI le
fece pubblicare dal Lancisi nel 1714, si vide prevenuta
la gloria di Bartolini, di Bellini, di Pequeto, di Lavater
e d’altri.
</p>

<p>
Dallo studio anatomico delle parti si passò al fisiologico
<span class="pagenum" id="Page_549">[549]</span>
dell’uso e delle relazioni di esse, dove ottennero
lode Redi, Liceti, Baglivi, Pacchioni, De Marchettis.
Giambattista Carcano Leone, professore a Padova dal
1573 al 1600, meritò un elogio dallo Scarpa. Col microscopio
e colle injezioni si conobbe l’anastomosi delle
estremità vascolari, il passaggio del sangue dalle arterie
nelle vene, l’azione dell’aria su di esso, l’assorbimento
chilifero, la digestione, la generazione ed altri
fenomeni, spiegati diversamente dagli jatrochimici e
dagli jatromeccanici.
</p>

<p>
Giulio Cesare Aranzi bolognese sottilizzò sul feto e
sugl’involucri suoi, avvisando a quell’organogenia, che
nacque ai giorni nostri: e profittando delle scoperte di
Realdo Colombo intorno alla circolazione, fece passare
il sangue non più pei pori del setto, ma per la vena
arteriosa ne’ polmoni: sebbene poi anch’esso, come
Colombo, si arrestasse all’opinione generale che il fegato
fosse organo della sanguificazione.
</p>

<p>
Girolamo Fabrizio d’Acquapendente (1537-1619) continuò Vesalio
nel generalizzare le osservazioni anatomiche col paragonarle
ad altri animali, e dalle somiglianze e diversità
fra le specie derivare conseguenze. I suoi trattati, che
sono frammenti d’un <i>Totius animalis fabricæ theatrum</i>,
divide ciascuno in tre parti: descrizione dell’organo,
sua azione, suo uso. Particolare cura pose alle
vene, ed osservò le valvole essere dirette verso il cuore,
sicchè a lui pare dovuta questa scoperta, piuttosto che
al Sarpi, il quale dicono notasse la contrazione e dilatazione
dell’uvea. Ricusando mercede dai grandi che
assisteva ebbe ricchissimi regali, che dispose in un gabinetto
col motto <i>Lucri neglecti lucrum</i>. Le ricchezze da
lui guadagnate faceano gola ai parenti; e allorchè di
ottantadue anni esso ammalò poi guarì, non dissimularono
il dispiacere; onde il gran vecchio ne restò amareggiato,
ricadde, e protestò essere stato avvelenato.
</p>

<p>
<span class="pagenum" id="Page_550">[550]</span>
</p>

<p>
Sotto di lui studiò in Padova fino al 1602 l’inglese
Harvey, al quale si dà merito d’avere scoperto la grande
circolazione, benchè essa indubbiamente fosse già conosciuta
in Italia, ed egli abbia imparato le vere funzioni
del sistema vascolare da Eustachio e Rudio<a class="tag" id="tag296" href="#note296">[296]</a>,
cui senza citare copiò. Se non che, giovandosi dei progressi
dell’anatomia sperimentale, rimosse le frasi viziose
de’ predecessori, assegnò più chiaramente il meccanismo
generale della circolazione, ed espose con quella
precisione d’idee e di parole che era mancata ai nostri.
</p>

<p>
Il sistema d’Harvey fu favorito anche dalla trasfusione
del sangue, già accennata da Marsilio Ficino e dal Cardano,
e, prima che a Londra, praticata dal Fracassati,
dal Montanari, dal Manfredi, e con più rumore da Francesco
Poppi che riuscì a farsene credere inventore. Poi
nel 1661 Malpighi accertò col microscopio la circolazione
ne’ piccoli vasi e le anastomosi delle arterie e delle
vene, meglio analizzò il sangue, scoprì la struttura del
polmone e del fegato, vide la lingua e tutta la cute
sparsa di papille, animate da fili nervei; rivelò la sostanza
del cervello e le minute sue circonvoluzioni, la
struttura glandulare dei visceri, e quella del nervo ottico
in molti pesci, col che sovvertiva la teorica di Cartesio
sopra il passare de’ raggi luminosi per esso nervo al
cervello; svolse le spire del cuore, che il Borelli (sei
anni prima dello Stenon) aveva dimostrato essere di
struttura muscolare; e ben prima d’Albino indicò che
il colore dei Negri non risiede nella epidermide, ma
nella secrezione del tessuto mucoso fra essa e la pelle.
<span class="pagenum" id="Page_551">[551]</span>
Con mirabile longanimità seguitò l’incubazione dell’ovo,
ma si tenne fermo sulle preesistenze e sullo sviluppo
centrifugo, benchè cercasse un primitivo tessuto, di cui
gli organismi non fossero che modificazioni; e tali giudicasse
gli <i>acini</i> o follicoli glandulosi nella loro intima
struttura. Gli avversarj, fra cui lo Sbaraglia, ribattè
scrivendo la propria vita; le sue osservazioni possono
dirsi scoperte; finchè da Innocenzo XII fu chiamato
archiatro.
</p>

<p>
Il suo scolaro Antonmaria Valsalva da Imola (-1723) notomizzò
il cervello, il cuore, l’apparecchio respiratorio, e
meglio l’orecchio, già sessant’anni prima studiato dal
piacentino Giulio Casserio; migliorò gli spedali e gli
stromenti chirurgici, e meritò essere encomiato e difeso
dal Morgagni.
</p>

<p>
S’incominciò pure ad ammirare le analogie fra la
struttura del corpo e le funzioni della vita animale,
facendo appoggio alla teoria delle cause finali. Il napoletano
Marcaurelio Sanseverino diede in barbaro stile
il primo trattato di anatomia comparata, stabilendo che
gli organi de’ diversi corpi differiscono solo nelle proporzioni
fra le specie. Di tutto ciò veniva migliorata la
medicina: e poichè si richiedeva coraggio a combattere
errori di secoli, non vogliamo essere troppo severi a
chi teneva alcuna zavorra di metodi scolastici, di qualità
elementari; se preferivansi i casi strani; se contro
i sintomi dirigevasi la cura; se eccessiva importanza
attribuivasi alle orine e ai casi critici, intorno ai quali
il Fracastoro diede una teoria ingegnosissima ma tutta
speculativa.
</p>

<p>
Gl’incrementi della matematica eccitarono la pretensione
di spiegare i fenomeni della vita colle leggi della
statica e dell’idraulica, donde la scuola degli jatromatematici.
Santorio Santori di Capodistria durò trent’anni
si può dire continuo sulla bilancia per valutare la
<span class="pagenum" id="Page_552">[552]</span>
traspirazione cutanea. Gian Alfonso Borelli messinese (1608-79)
trattò dei moti animali, sieno gli esterni volontarj, sieno
(studio più sottile e meno certo) gl’interni spontanei,
creando la parte più bella e rigogliosa della fisica animale.
A forme algebriche sottoponeva non solo la contrazione
muscolare, ma tutti i fenomeni della vita, pretendendo
assimilare l’equilibrio delle leve coi misteri
della fisiologia. Giammaria Lancisi romano (-1720), archiatro e
oracolo del suo tempo, trattò del moto del cuore, dell’aneurisma,
delle morti improvvise, che al cominciare
del Settecento parvero farsi più frequenti; ma meglio
attese all’osservazione pratica, e pe’ suoi alunni nell’archiginnasio
patrio stese un buon compendio d’anatomia.
Lorenzo Bellini fiorentino (-1704), di non venti anni pubblicava
l’esercitazione anatomica sulla struttura dei reni, poi
della lingua; col non dissimulare l’alto concetto che
nutriva di sè, amareggiossi la vita.
</p>

<p>
Che i morbi dipendano soltanto da solidi viziati negò
Giorgio Baglivi raguseo (-1706), propagatore della medicina
osservatrice, massime nelle costituzioni epidemiche: e
col sospettare una forza vitale avviò a congiungere la
fisica col vitalismo. Certo il sistema jatrofisico introdotto
da lui e dal Pacchioni di Reggio, è quel che conteneva
maggior numero di verità. Della febbre petecchiale,
che desolò l’Italia nel 1505, priamente descritta
con esattezza da Gerolamo Cardano, molti trattarono,
e principalmente il Fracastoro e Massa e Andrea Trevisio.
Altri esaminarono la tosse convulsiva, il catarro
epidemico, e lo scorbuto propagatosi: la rafania fu distinta
per morbo particolare. Troppe ricorsero occasioni
di osservare la peste bubonica; e le cause assegnatene
farebbero ridere, se l’età nostra risuscitandole
non ci avesse insegnato a compatire. Giuseppe Daciano
di Tolmezzo (-1576) buon osservatore, trattò della peste e delle
petecchie, con molte savie osservazioni sue proprie, e
<span class="pagenum" id="Page_553">[553]</span>
fu de’ primi a distinguere la peste bubonica dalle febbri
contagiose con cui veniva confusa. I migliori prendevano
a considerare le malattie non come enti astratti,
ma come modi dell’organismo, perciò studiando le relazioni
fra la macchina umana e gli agenti esterni, la
cui potenza si deduceva non da teoriche prestabilite,
ma dagli effetti; e convinceansi che alle leggi della vita
sono inapplicabili quelle della materia inerte, e che
unico vero sistema è l’esperimento.
</p>

<p>
Giambattista Montano e Marsilio Cognati veronese (-1572)
restaurarono cogli scritti e colla pratica la scuola d’Ippocrate.
Giovanni Argentieri chierese contraddisse a
Galeno e agli ammiratori degli antichi<a class="tag" id="tag297" href="#note297">[297]</a>, sbandendo
le ragioni sofistiche, e i tanti spiriti cui la scuola ricorreva
per ispiegare le funzioni; sottrasse alla volontà
dell’anima la forza medicatrice per attribuirla a leggi
naturali; discorse ragionevolmente del sonno; negò che
le vene nascano dal fegato, e contraddisse Corrado Ghirardelli<a class="tag" id="tag298" href="#note298">[298]</a>
il quale aveva prevenuto Gall sostenendo
la localizzazione delle facoltà intellettuali, e la corrispondenza
degli organi loro colle protuberanze del cranio.
</p>

<p>
Anche Girolamo Capodivacca, professando a Padova,
combattè Galeno, ma senza sapersene sempre strigare.
Fortunato Fedele svertò molti errori correnti, stabilì
canoni di filosofia medica, e raccomandò si pensasse a
conservare o restituire la sanità, lasciando il resto alla
filosofia astratta; parsimonia dei farmachi, non badare
alle pretese facoltà naturali de’ rimedj, e tanto meno
<span class="pagenum" id="Page_554">[554]</span>
ai murmuri e agli amuleti. Perocchè i barbassori, disapprovando
questi novatori irriverenti alla sapienza di
Galeno e degli Arabi, negavano le verità nuove perchè
repugnanti alle osservazioni vecchie<a class="tag" id="tag299" href="#note299">[299]</a>, e perseveravano
nelle prescrizioni antiche. A Gregorio XIV fu dato
a bere per quindicimila scudi d’oro potabile. In una
grotta vicin di Bracciano s’introduceva l’infermo di
malattie cutanee dopo averlo purgato, e disteso e nudo
sul terreno s’addormentava mediante soporiferi; le biscie
tratte dall’alito del sudore, a centinaja attorcigliavansegli
al corpo, leccandolo innocuamente; in capo
di tre o quattro ore si traeva dalla caverna, e così seguitavasi
sino alla tarda guarigione<a class="tag" id="tag300" href="#note300">[300]</a>.
</p>

<p>
<span class="pagenum" id="Page_555">[555]</span>
</p>

<p>
Più consueto era l’accoppiare alla medicina ricerche
ed osservazioni astrologiche. Luca Guarico napoletano
vescovo scrisse di questa scienza, e troppi altri rassodarono
alla loro pratica; l’illustre Fracastoro assegna
ad influssi di stelle le simpatie e antipatie; Lodovico
Settala Milanese mette in relazione coi pianeti gli organi
tutti, e fin le linee facciali e le rughe e i nêi, e
vuol che il sole operi sulla forza vitale, la luna sulla
vegetativa, mercurio sull’immaginativa, venere sull’appetitiva,
marte sulla repulsiva, giove sulla naturale,
saturno sulla retentiva<a class="tag" id="tag301" href="#note301">[301]</a>. Non ripeteremo la lunghissima
serie dei secretisti ed alchimisti, fra cui Pietro De
Platea di Trapani, cerco anche fuori d’Italia, dava i
suoi secreti senza interesse. Girolamo Chiaramonti (-1640), autore
della <i>Fenice della medicina</i>, inventò la polvere di
Baida, specifico per cui guadagnò molto, dopochè il
duca d’Ossuna la fece provare sopra dodici malati, scelti
a caso nell’ospedale dell’Annunziata e che tutti guarirono.
Principe de’ rimedj nuovi era la china-china, allora
portata dal Perù, e qui diffusa dal cardinale di Lugo e
da altri Gesuiti. La difesero i nostri pratici, più attenti
a valersi dell’effetto che ad esplorarne la natura: e dopo
Sebastiano Bado genovese, Francesco Torti di Modena
adoperolla anche nelle febbri perniciose, poi fu estesa
ad altre malattie, massime di languore.
</p>

<p>
Perchè i medici francesi repugnavano dal salasso,
Leone Botalli d’Asti insegnò che, come in una sorgente
<span class="pagenum" id="Page_556">[556]</span>
più acqua cattiva s’estrae, più ne viene di buona, come
nelle mammelle più latte si succhia, di migliore se ne
separa, così avviene del sangue; onde i suoi salassavano
per ogni male e per corruzioni d’umori. Altri aspettavano
miracoli dalle acque minerali, di cui si migliorò
l’uso, e da’ bagni, sui quali si stampò una famosa raccolta
a Venezia il 1553. A Napoli, in Sicilia, a Malta
vennero di moda le cure per mezzo dell’acqua diaccia<a class="tag" id="tag302" href="#note302">[302]</a>.
</p>

<p>
D’inferior condizione tenevasi ancora il chirurgo, e
faceva pratica sotto ai barbieri, scopando la bottega,
pettinando, svellendo i calli. Fin dal 1400 in Sicilia
conosceasi l’innesto di nasi e labbra, ridestato da Gaspare
Tagliacozzi<a class="tag" id="tag303" href="#note303">[303]</a>. L’uso delle armi da fuoco portò
a nuove indagini; e capitale è l’opera di Alfonso Ferri
napoletano (<i>De sclopetorum vulneribus</i>. Lione 1554).
Un segreto per guarirle Ambrogio Parè insigne pratico
comprò da un medico torinese, facendone stima più in
proporzione del prezzo che del valore effettivo. Cesare
Magatti da Scandiano attese a semplificare la chirurgia.
Girolamo Mercuri (-1615), autore della <i>Comare</i> e degli <i>Errori
popolari in Italia</i>, uscì di domenicano perchè il vulgo
ne rideva, e col nome di Scipione girò tutta Europa,
finchè vecchio tornò al suo Ordine.
</p>

<p>
Orazio Monti (<i>Del governare gli eserciti e i naviganti</i>,
1627), e con maggiore pienezza Lucantonio
Ponzio (<i>De militum in castris sanitate tuenda</i>, 1685),
cercarono migliorare la sorte de’ soldati, che la società
condanna a tanti patimenti incompassionati. Bernardino
Ramazzini scrisse sulle malattie degli artefici, delle monache,
dei principi.
</p>

<p>
<span class="pagenum" id="Page_557">[557]</span>
</p>

<p>
Giambattista Selvatico lodigiano derise l’usare pietre
fine per farmaco, e (<i>Sullo scoprire coloro che fingono
malattie</i>, 1595) parla delle gravidanze simulate
o nascoste, degli ossessi, della fascinazione, dell’impotenza,
della finta verginità e d’altre finzioni, appoggiandole
a storielle curiose. Il siciliano Fortunato Fedeli,
profittando de’ lavori di esso e dell’Ingrassia, toccò tutti
i punti della medicina legale<a class="tag" id="tag304" href="#note304">[304]</a>, e alcuni speciali del
tempo, come le malìe e la tortura. Con maggior dottrina
e senso pratico ne ragionò il romano Paolo Zacchia
(<i>Quæstiones medico-legales</i>, 1621).
</p>

<p>
Non si conosce forestiero illustre che non fosse allievo
delle Università nostre. Paracelso studiò a Bologna,
a Roma, a Padova; Solemandro a Roma, a Pisa,
a Ferrara; Langio a Pisa prese la laurea, dopo seguìto
le lezioni di Leoniceno e di Vigo; Eurnio studiò in
Padova e in Pavia; Teodoro, Jacopo e Bonifazio Swinger
all’Università di Padova e ad altre d’Italia; Linacro in
Firenze e in Roma, come Bruceo; in Padova Struzio
Dessinio, primo confutatore di Paracelso; come Erasto
che fu poi in Bologna, dove Monavio, De Pratis, Serveto;
Cornelio Agrippa qui militò per sette anni, e professò
anche in Torino ed in Pavia; Volchero Coitee fu
discepolo di Falloppio e di Eustachio; Joubert dell’Argentieri
a Torino; Bahuin dell’Acquapendente; in Padova
studiò anche suo fratello Giovanni; e Dodoneo
che più volte tornò a visitare le scuole d’Italia; Amato
Lusitano stette scolaro e professore in Bologna; Rodrigo
de Fonzeca a Pisa ed a Padova; Guilandino, dal
Falloppio salvato dalla schiavitù algerina, fu alunno e
quindi maestro nell’Università di Padova, ove pure
studiarono Giovanni Schenk, Spigel, Gaspare Hoffmann,
<span class="pagenum" id="Page_558">[558]</span>
Fyens discepolo di Mercuriale, d’Aranzi, d’Aldrovandi,
di Tagliacozzi. Nè cessò col secolo l’affluenza degli stranieri;
e la sola Università di Padova noverò fra’ suoi
allievi Maurizio Hoffmann, Posthio Gaspare seniore,
Tommaso e Gaspare giuniore, Bartolino, Meibomio,
Rolfink, Sennert, Wepser, Giovan Giorgio Weslingio,
altri ed altri.
</p>

<p>
La chimica, fantasticando a ricercare oro e longevità,
era giunta a felici risultanze. I nostri preparavano
molti farmachi, il sublimato corrosivo, i saponi medicinali:
acque distillate e quintessenze erano prerogativa
di Firenze, come di Venezia la teriaca. Alcuni si volsero
alla chimica organica; il Servio di Spoleto sul
latte, sul sangue il Barbato di Padova, il Baglivi, il
Malpighi; e a tacer altri, fiorirono in Germania Angelo
Sala (-1639) e in Inghilterra Giovan Francesco Vigani (-1683), vicentini.
De’ quali il primo combattè le ciarlatanerie, i rimedj
universali, la trasmutazione, e trattando dello zuccaro,
del tartaro, della distillazione, dell’antimonio, mostrasi
operatore diligente e osservatore arguto, confina colla
scienza moderna quando definisce l’olio di vitriolo essere
il «vapore solforoso che ha tolto <i>qualche cosa</i>
all’aria, all’ambiente». Il Vigani comprese che un composto
determinato (sale) risulta dalla combinazione di
eguale quantità d’un medesimo acido con una calce metallica
(ossido).
</p>

<p>
Quanto alle applicazioni, Antonio Neri, prete fiorentino,
nell’<i>Arte vitraria</i> (1612) esibì eccellenti precetti
sulla fabbrica degli smalti, de’ vetri colorati, delle pietre
artifiziali e degli specchi metallici: Martino Poli di
Lucca inventò un secreto per rendere mortalissime le
battaglie, e Luigi XIV, cui lo presentò, il colmava d’elogi
e di doni, ma gli faceva promettere di non mai
propalarlo: Vincenzo Casciarolo di Bologna, studiando
le pietre bianche che si trovano ne’ contorni della sua
<span class="pagenum" id="Page_559">[559]</span>
patria, e calcinandole col bianco di ovo e altre materie
organiche, ottenne fin dal 1602 un prodotto nuovo che
dava luce anche la notte, e ch’egli chiamò <i>pietra solare</i>,
prevenendo di mezzo secolo la scoperta del fosforo
di Brandt.
</p>

<p>
Nella matematica alcuni lavoravano alla sintesi antica,
altri perfezionavano l’algebra. Federico Comandino
urbinate (1509-75) col tradurre e commentare antichi fe’
progredire la scienza, e senza di lui le collezioni matematiche
di Pappo forse sarebbonsi perdute, e con loro
tante notizie della matematica antica: tradusse i <i>Galleggianti</i>
di Archimede, le <i>Sezioni coniche</i> di Apollonio,
gli <i>Elementi</i> d’Euclide, il <i>Planisfero</i> e l’<i>Analemma</i>
di Tolomeo, ed altri, ristabilendo i testi. Vanno con lui
Francesco Galigaj, che nella <i>Somma d’aritmetica</i> sciolse
le equazioni di secondo grado indeterminate difficili;
Giambattista Benedetti veneziano, che a ventitre anni
pubblicò la <i>Risoluzione di tutti i problemi d’Euclide
con una sola apertura di compasso</i> (1553), ardua
condizione cui superò con grande sagacia. Il Patrizio
voleva introdurre la metafisica nella geometria, e dimostrare
gli assiomi. Francesco Maurolíco messinese (1494-1575) cominciò
un’enciclopedia delle matematiche pure e applicate,
e traducendo e commentando Archimede, Apollonio,
Diofante, li trasse a nuove risultanze. Rifece il perduto
quinto libro di Apollonio sulle sezioni coniche, intorno
alle rette che finiscono alle circonferenze di quelle, e
determinò il centro di gravità di molti solidi. Bella
applicazione fu il riflettere che le curve tracciate dallo
stilo del gnomone solare sono sempre sezioni coniche,
variate secondo la natura del piano su cui si projettano;
prima volta che la gnomonica si considerasse sotto
aspetto geometrico. Attentissimo osservatore e arguto
filologo, scrisse poesie italiane e sicule, e di filosofia,
grammatica, teologia, e principalmente di ottica. La
<span class="pagenum" id="Page_560">[560]</span>
sua città, da lui protetta di fortificazioni, gli assegnò
cento scudi d’oro perchè continuasse i suoi lavori e la
storia patria; Carlo V e il suo bastardo don Giovanni
lo onorarono pei calcoli astrologici, coi quali avea predetta
la costui vittoria sui Turchi.
</p>

<p>
Bernardino Baldi, allievo del Comandino, tradusse
gli <i>Automi di Jerone</i>, ben trattò della gnomonica, compose
paradossi matematici, e preparava una biografia
de’ matematici. Già l’indicammo fra’ poeti (Cap. <span class="smcap lowercase">CXLII</span>);
inoltre fece una raccolta d’iscrizioni, e tentò interpretare
le eugubine; studiò l’ebraico e il caldaico per capir
la Bibbia, e l’arabo e l’illirico sotto Raimondi che presedeva
alla tipografia orientale de’ Medici; possedette
sedici lingue, e lasciò novanta opere, notevoli per molti
rispetti<a class="tag" id="tag305" href="#note305">[305]</a>.
</p>

<p>
Ignazio Danti domenicano, vescovo d’Alatri, tradusse
la prospettiva di Euclide e di Eliodoro e la sfera di
Proclo, con annotazioni non ispregevoli, come quelle
che fece sul Vignola e sul trattato del radio dell’Orsini;
nelle <i>Scienze matematiche ridotte a tavole</i> diede una
genealogia di esse; accennò la diminuzione dell’obliquità
dell’eclittica, dedotta dal paragone delle antiche
colle nuove misure. Cosmo granduca gli aveva affidato
il progetto d’unire il Mediterraneo coll’Adriatico, e gli
fece fare grandi carte geografiche, e tracciare la meridiana
in Santa Maria Novella a Firenze.
</p>

<p>
Il linguaggio algebrico era al balbettare; sapeansi
risolvere solo le equazioni determinate di primo e secondo
grado e alcune derivatene, nè s’era volta la
<span class="pagenum" id="Page_561">[561]</span>
considerazione sulle radici negative o immaginarie. Ma
Scipione Del Ferro bolognese, risolto un caso parziale
d’equazione cubica (<i>x<sup>3</sup> + px = q</i>), ne comunicò il segreto
ad Antonmaria Del Fiore (1535), il quale pubblicamente
sfidò Nicola Tartaglia in Venezia. Questi, già vittorioso
d’una disfida di Giovanni De Tonini, confuse il nuovo
emulo con una soluzione più generale, e sotto giuramento
l’insegnò a Girolamo Cardano milanese, il quale
pubblicolla nella sua <i>Ars magna</i> (1545), applicandole
il proprio nome che le è rimasto. Essendosene il Tartaglia
querelato, venne a sfida di trentun problemi col
Del Ferro, e ne propose di più ardui, dove appare algebrista
superiore. Queste sfide e nove libri di risposte
che il Tartaglia dava a quesiti speditigli dai principi,
monaci, ambasciadori, architetti, attestano con quanto
ardore si proseguissero tali studj.
</p>

<p>
Il Tartaglia (1550-57) nasceva da un cavallaro; nel sacco di
Brescia ebbe tagliata la lingua, donde il suo soprannome;
visse povero e tutto nelle matematiche; applicò
la geometria a determinare il movimento curvilineo e
la caduta de’ gravi, e tentò ricostruire la meccanica;
molto attese alla balistica e a problemi d’artiglieria, e
ne’ <i>Quesiti e invenzioni diverse</i> dà la dimensione dei
pezzi da guerra, e il modo di servirsene e stabilirne la
capacità. Ingegnosi suoi trovati sono il misurare l’area
di un triangolo a lati conosciuti senza cercare la perpendicolare;
e la <i>travagliata invenzione</i> per rimettere
a galla qualunque nave affondata, per pesante che sia.
</p>

<p>
Il Cardano, che già conosciamo come singolare intreccio
di sapere e di stravaganza, trattò di tutto con
analisi inventrice: sulla meccanica spinse giudiziose osservazioni,
valutò la gravità e resistenza dell’aria, cercò
una misura del tempo nella pulsazione dell’arteria;
insegnò un lucchetto a combinazioni mutabili, che si
chiude sotto la parola <i>serpens</i>, invenzione che mal
<span class="pagenum" id="Page_562">[562]</span>
s’arrogano i Francesi<a class="tag" id="tag306" href="#note306">[306]</a>; riconobbe la più parte delle
proprietà delle radici, indicò le negative nelle equazioni
quadrate, ogni equazione cubica avere una o tre radici
reali, e queste sapeva raggiungere per approssimazione,
indicarne il numero e la natura, o secondo i
segni, o secondo i coefficienti; trasformare un’equazione
cubica perfetta in un’altra mancante del secondo
termine; inventò il calcolo delle radici immaginarie,
tanto spediente all’analisi; pubblicò pure il metodo di
sciogliere le equazioni biquadrate, trovato da Lodovico
Ferrari di Bologna; applicava l’algebra alla geometria
dei problemi, prima di Vieta e Cartesio; prima di
Harriot, cui Montucla ne dà il merito, fece l’equazione
eguale a zero; in un tempo in cui al Tartaglia pareva
un gran che l’avere scoperto il cubo di <i>p + q</i> e l’equazione
tra il cubo e una linea, e tra due porzioni di
questa, fu trovata la bella sua formola, fondamento ai
lavori più insigni e perfino all’elegante generalizzazione
di Harriot: anzi è notevole che da questo in poi non
si è dato un passo nella soluzione completa delle equazioni
letterali.
</p>

<p>
Rafaele Bombelli bolognese (<i>Trattato d’aritmetica</i>,
1572) fu il primo che desse regole onde calcolare le
quantità radicali immaginarie, e un metodo uniforme
per risolvere le equazioni di terzo e quarto grado. Pier
Antonio Cataldi, professore a Bologna, lavorò l’analisi
indeterminata e sui numeri perfetti; nel <i>Metodo brevissimo
di trovar la radice quadrata</i> insegna ad accostarvisi
<span class="pagenum" id="Page_563">[563]</span>
colle serie infinite mediante un processo uniforme;
e nell’uso delle frazioni continue, di cui si fa
merito ad altri, indica il primo passaggio dal finito
all’infinito. Francesco Barozzi veneziano s’occupò del
tracciare gli assintoti: e fu processato nel 1587 dall’Inquisizione
per libri proibiti ed arti magiche. Il piemontese
Peverone calcolò le probabilità. Di Tommaso
Guerrino, che per povertà servì d’alabardiere alla città
di Milano, si hanno a stampa l’<i>Euclide in campagna</i>
(1663), e trattati di gnomonica, stereometria, geodesia.
</p>

<p>
Profittare di tutte le scoperte, chiarire le vie, ridurre
le ipotesi a scienza, fu il merito di Keplero che con
ardite ipotesi raggiunse le vere leggi mondiali, e del
nostro Galileo Galilei<a class="tag" id="tag307" href="#note307">[307]</a>. Questo, mentre nella patria
Università studiava medicina e filosofia, s’appassionò
delle matematiche, e a vent’anni già era uno de’ geometri
più robusti. Vedendo in chiesa dondolare una
lampada, riflette che le oscillazioni grandi o piccole
ne succedono in tempi eguali; sicchè può prendersene
una misura del tempo. All’uopo stesso di crescere forza
e precisione ai sensi, inventa il compasso di proporzione,
il microscopio<a class="tag" id="tag308" href="#note308">[308]</a>, il termometro; e sebbene
nol riducesse comparabile mediante un punto fisso di
partenza, mai fin allora non erasi applicato un fenomeno
fisico a misurare l’intensità d’una causa. Della
<span class="pagenum" id="Page_564">[564]</span>
meccanica, stazionaria da Archimede in poi, sodò i
principj, trattando della statica e della dinamica; e
mercè il suo teorema dell’equilibrio de’ pesi disuguali
o delle velocità virtuali, provvide all’insufficienza e all’eccesso
degli sforzi.
</p>

<p>
Da questi canoni del moto accelerato e ritardato dedusse
corollarj importantissimi. Bamboleggiando con
Aristotele, si stampava che la palla, uscendo dal cannone
descrive due lati d’un parallelogrammo: — Non
è vero (diceva Tartaglia), ma la retta descritta al primo
uscire, e quella del cadere sono tangenti d’un arco di
cerchio». Vedendo che la forza necessaria per sostenere
un peso sovra un piano inclinato diviene zero
sopra uno orizzontale, ed eguale al peso in uno perpendicolare,
il Cardano conchiudeva tale forza variare
in ragione diretta dell’angolo che il piano fa coll’orizzonte.
Alquanto meglio il Benedetti attribuiva la forza
centrifuga dei corpi all’inclinazione loro a moversi in
linea retta.
</p>

<p>
Il moto composto si trova indicato in Aristotele, e
implicito nei ragionamenti d’altri autori, pure sembra
che nessuno se ne valesse di proposito prima che Galileo
dimostrasse parabolico il moto de’ projetti; donde
venne pure a comprendere la deflessione curvilinea,
cagionata da forze operanti in tempi infinitamente piccoli.
Mentre con Aristotele diceasi che la caduta de’ gravi
s’accelera in ragione diretta del peso e inversa della
densità del mezzo, Galileo sperimentò che nel vuoto
cadono con eguale velocità il cotone e il piombo, e diede
la legge dell’acceleramento dei gravi e della discesa per
piani inclinati; volersi una forza maggiore dell’ostacolo
per movere un peso, o supplirvi colla maggiore velocità.
Poi per ragionamenti chiarì che gli spazj percorsi
nella caduta stanno come i quadrati de’ temi, e crescono
giusta i numeri dispari; e che lo spazio intero è metà
<span class="pagenum" id="Page_565">[565]</span>
di quel che sarebbesi percorso uniformemente fin dal
principio colla velocità finale. Sul resistere de’ solidi
alla frattura delle loro parti, espose principj oggi assentiti,
benchè da Cartesio derisi. Nel trattato <i>Delle cose
che stanno nell’acqua</i>, stabilì quel che chiamasi paradosso
idrostatico, conoscesse o no le opere di Stewin;
e mostrò che la forma dei corpi non contribuisce a renderli
più o meno galleggianti.
</p>

<p>
Il medico Fracastoro, uno de’ primi a surrogare alle
cause occulte l’azione degli atomi, e che considerava i
corpi come attraentisi un l’altro, ed assegnò un principio
imponderabile ai fenomeni elettrici, magnetici e
fisiologici, combattendo gli epicicli spianò la via al sistema
copernicano, ed erasi pel primo valso di lenti
astroscopiche<a class="tag" id="tag309" href="#note309">[309]</a>. L’invenzione rimase sterile, fin
quando si udì che in Olanda erasi trovato un non sapeasi
quale istrumento, che ingrossava alla vista gli
oggetti lontani. Galileo studiò le leggi della refrazione,
tanto che si chiarì potere ingrandirsi fin trenta volte il
volume d’un objetto, e regalò uno strumento da ciò al
senato veneto, che ricompensollo largamente. Quale
smania prese allora tutti di mettere l’occhio a quello
stromento, che poi da Denissiano fu detto telescopio!
Il Sirtori, costruitone uno, andò sul campanile di San
Marco per fare osservazioni, scevero dalla moltitudine:
ma appena il riconobbero, ecco salir curiosi in folla,
ed egli dovette per più ore lasciarli guardare; nè potè
sottrarsi alle inchieste che fuggendo dalla città<a class="tag" id="tag310" href="#note310">[310]</a>.
Subito Venezia si empì di fabbricanti di cannocchiali,
<span class="pagenum" id="Page_566">[566]</span>
cercatissimi dappertutto: ma Galileo gli applicava ad
altro che a curiosità.
</p>

<p>
Il suo telescopio componeasi puramente d’un objettivo
convesso e d’un oculare concavo, sicchè dava appena
un’ampliazione lineare di trentadue volte, e angustissimo
campo abbracciava, di che cresce la meraviglia
come gli sia bastato a scoperte più magnifiche che mai
non si facessero con raffinatissimi stromenti<a class="tag" id="tag311" href="#note311">[311]</a> e che
<span class="pagenum" id="Page_567">[567]</span>
pubblicò nel <i>Nuntius sidereus</i> (1610), appena dieci mesi dopo
trovato quell’istromento. Della luna vide scabrosa la
superficie e i contorni, e vi suppose montagne, anche
più alte delle nostre, argomentandolo da’ varj tempi e
gradi con cui riflettevano i raggi solari; e il color cenerognolo
della sua parte oscura attribuì alla luce del sole
ripercossa dalla terra. I pianeti gli parvero corpi rotondi
come la luna, mentre le stelle fisse v’aveano solo
sembianza di corpi scintillanti. Nelle plejadi conta non
meno di quaranta stelle; e d’una infinità scorge composta
la via lattea e la nebulosa di Orione. Notò le fasi
di venere; avvertì che saturno pareva avesse ali, le
quali poi si trovò essere l’anello. Il sole, che reputavasi
fiamma purissima, e’ dichiarò corruttibile e roteante,
inducendolo dalle sue macchie. Ravvisa attorno a giove
quattro minori astri, che al domani han mutato posto,
e gli accerta lune, scoprendo<a class="tag" id="tag312" href="#note312">[312]</a> così quel bel sistema,
che offre il compendio del solare di cui fa parte, e in
un sol tratto espone all’occhio parti che nel sistema
planetario riuniamo soltanto col raziocinio.
</p>

<p>
Stupiva egli, stupiva il mondo di sì nuovi trovati, e
indarno la grave invidia credeva screditarli dissimulandoli.
Egli stesso non affrettavasi a pubblicarli, o gli annunziava
<span class="pagenum" id="Page_568">[568]</span>
mascherati; il che poi diede appiglio a dispute
di priorità<a class="tag" id="tag313" href="#note313">[313]</a>.
</p>

<p>
Ancor più delle invenzioni sono memorabili i raziocinj
suoi, quel filo d’idee esposte con limpidezza, sebbene
talvolta prolissa; e i metodi che insegnò, e gli
errori di cui scaltrì. Non chetarsi all’autorità; negligere
le ricerche intorno all’essenza delle cose, le dimostrazioni
<i>a priori</i>, le astrazioni assunte come realità, le
ipotesi adottate, come le teoriche; tenere il dubbio <i>qual
padre delle invenzioni</i> e strada alla verità, e la verità
sola volere, e riscontrarla coll’osservazione scrupolosa<a class="tag" id="tag314" href="#note314">[314]</a>,
col calcolo, collo scandaglio geometrico,
<span class="pagenum" id="Page_569">[569]</span>
anzichè affidarsi alla dialettica, la quale può bensì dimostrare
il trovato, ma non trovare nulla; non opporre
autorità ad autorità, bensì alle asserzioni de’ filosofi il
gran libro della natura, la quale «opera molto con
poco, e le sue operazioni sono tutte in pari grado
meravigliose».
</p>

<p>
Tale è il metodo di Galileo, col quale già metteva in
pratica ciò che Bacone ridusse poi a teoriche. Meglio
di questo<a class="tag" id="tag315" href="#note315">[315]</a> merita dunque il titolo d’instauratore
della filosofia e della scienza, e comprendiamo quel che
significasse allorchè dicea d’aver consumato più anni
nella filosofia che mesi nella matematica, oltre che Bacone,
se dà il programma delle scoperte future, nessuna
ne fa, sprovveduto di spirito inventivo; possiede un
metodo mirabile che descrive con precisione, celebra
con entusiasmo, predica con eloquente apostolato, ma
non ne fa alcun uso insigne. Eppure minor efficacia di
Cartesio e di Bacone ebbe il nostro, perchè a convincere
gli altri o spingerli alle ricerche badò meno che
chiarir se stesso e ad applicare. In fatto l’isocronismo
<span class="pagenum" id="Page_570">[570]</span>
del pendolo usò a misurare le pulsazioni dell’arteria e
il tempo; stabiliva le leggi della consonanza e dissonanza,
e dei colori nel trattato perduto <i>De visu et coloribus</i>;
sulle fortificazioni scrisse un’opera rimasta
inedita fino ai giorni nostri; dai satelliti di giove
conosce potran determinarsi le longitudini, ed offre
quest’applicazione alla Spagna, che non ne indovina
l’interesse<a class="tag" id="tag316" href="#note316">[316]</a>.
</p>

<p>
Per comprendere la grandezza di lui vuolsi paragonarlo
a’ suoi contraddittori. I Platonici credeano il cielo
governato da forze speciali, che nulla avessero di comune
colla terra; i Peripatetici eransi fabbricata un’astronomia
a priori; il dottissimo gesuita Clavio quando
udì la scoperta dei satelliti di giove, dicea che per vederli
occorrerebbe primo un istromento per fabbricarli;
Sizzi, astronomo di Firenze, negava potersi dare più di
sette pianeti, perchè sette sono i rami del candelabro
ebraico, e a sette mesi il feto è perfetto; rappresentavansi
mascherate per celiare le lune di Giove; la Corte
di Francia esibiva doni a Galileo se trovasse astri da
chiamare borbonici, come medicei aveva intitolati
quelli; e allorch’egli, lasciando cascare un grave dalla
torre inclinata di Pisa, convinse d’erroneo il teorema
d’Aristotele che proporzionava la celerità ai pesi, destò
un tale vespajo, che dovette da quell’università passare
a quella di Padova, sotto un Governo che nelle opinioni
filosofiche consentiva la libertà negata nelle
politiche<a class="tag" id="tag317" href="#note317">[317]</a>.
</p>

<p>
<span class="pagenum" id="Page_571">[571]</span>
</p>

<p>
Benché i più con Tolomeo tenessero l’immobilità della
terra, e attorno ad essa roteare i pianeti, pure Nicolò
da Cusa avea preconizzato il sistema pitagorico<a class="tag" id="tag318" href="#note318">[318]</a>,
che pone per centro immobile il sole, e fu fatto cardinale,
e morto a Todi, venne sepolto in San Pietro in
Vincoli a Roma. Nicolò Copernico polacco (1473-1545) da Thorn,
allievo dell’Università bolognese e maestro della romana,
appoggiato al metafisico argomento che la natura adopera
sempre le vie più semplici, e che bellezza e semplicità
appariscono meglio nel sistema pitagorico, sostenne
che la terra, come gli altri pianeti, giri attorno
al sole. Prelati insigni lo eccitavano a far pubblico
questo sistema; nel dedicare le sue <i>Rivoluzioni degli
orbi celesti</i> a Paolo III, tratta d’assurda la immobilità
della terra, e — Se mai ciancieri, ignoranti di matematiche,
pretendessero condannare il mio libro mediante
qualche passo della Scrittura, male stirato al loro
proposito, ne sprezzerò i vani attacchi... Lattanzio ha
detto baje sulla forma della terra: e in soggetti matematici
si scrive per matematici»; dai giudizj falsi e
dalle calunnie chiede protezione al capo della Chiesa,
tanto più che questa può trar vantaggio da tali ricerche
sulla durata dell’anno e sui movimenti della luna. Appena
usciva quell’opera, Copernico morì; ma l’anno
stesso Celio Calcagnini aveva sostenuto <i>quod cœlum stet,
terra autem moveatur</i>.
</p>

<p>
Anteriormente a tutti questi Gian Alberto Widmanstadt,
trovandosi a Roma nel 1533, in presenza di
Clemente VII, di due cardinali e d’illustri personaggi
espose il sistema pitagorico, e n’ebbe in dono dal papa
<span class="pagenum" id="Page_572">[572]</span>
un bel codice dell’opera greca <i>Del senso e del sensibile</i>
di Alessandro Afrodiseo, sul quale, ora conservata
in Monaco, egli medesimo fece annotazione di questo
accidente. Il padre Antonio Foscarini carmelitano da
Napoli, partendo per predicare a Roma, scrisse al generale
del suo Ordine, cercando appaciare il sistema
de’ Pitagorici e di Copernico coi passi scritturali che
sembrano repugnarvi; lettera lunga, non inelegante, e
sgombra dalle sofisterie solite in chi toglie a difendere
o condannare di proposito<a class="tag" id="tag319" href="#note319">[319]</a>. Mentisce dunque chi
imputa la Chiesa di nimicizia originale contro una dottrina
che non l’offendeva. Dicasi piuttosto che questa
era contrariata nel vulgo dal testimonio dei sensi, e dai
pregiudizj negli scienziati, cui rincresceva disimparare
l’imparato, e rinnegar la fede in Tolomeo e in Aristotile.
</p>

<p>
Il Chiaramonti di Cesena, in un’opera del 1632 ne
argomentava in modi siffatti: — Gli animali che si movono,
hanno membri e flessure; la terra non ne ha,
dunque non si move... I pianeti, il sole, le fisse, tutti
sono d’un genere solo, che è quello di <i>stelle</i>; dunque
o tutti si movono, o tutti stanno fermi... È un grave
sconcio il mettere fra i corpi celesti così puri e divini
la terra, ch’è una fogna di materie impurissime».
Esperienza, esperienza, esclamavano altri: un sasso
gittato in alto non ricadrebbe tante miglia lontano
<span class="pagenum" id="Page_573">[573]</span>
quante la terra ne girò in quell’istante? l’uccello spiccatosi
dal suo nido, saprebbe più ritrovarlo se la terra
si fosse roteata sotto di lui? Inoltre non è accertato
che la luna gira attorno alla terra? perchè essa sola
avrebbe tal proprietà? Alessandro Tassoni, pensatore
così ingegnoso e indipendente, faceva questa objezione,
che ridicola oggi, pure molti allora cattivò: — Stiasi
uno nel mezzo d’una camera fermo, e miri il sole da
una finestra prospiciente a mezzogiorno. Certo se il
sole sta fermo nel centro e la finestra gira con tanta
velocità, in un istante sparirà il sole da’ colui occhi»<a class="tag" id="tag320" href="#note320">[320]</a>.
Il Vieta, perfezionatore dell’algebra, intelletto eminentemente
filosofico, nell’<i>Harmonicum cœleste</i> che giace
autografo alla Magliabechiana, sostiene che il sistema
copernichiano deriva da una geometria fallace; Cartesio
lo negò in alcun luogo; Gassendi non ardì proclamarlo;
Bacone lo derise come ripugnante alla filosofia
naturale; Claudio Berigardo francese, professore
a Pisa e a Padova, e autore dei <i>Circoli pisani</i>, reputato
fra i più arguti pensatori e novatori in filosofia, lo confutò
nelle <i>Dubitazioni per la immobilità della terra</i>.
</p>

<p>
Non soli ignoranti dunque, non frati soli impugnavano
una verità, annunziata imperfettamente, e non
corredata di tante prove quante oggi. Gli è vero che le
fasi di venere e di mercurio accertavano il girar di
questi attorno al sole; la scoperta dei satelliti di giove
e di saturno, l’assicurata rotazione di marte e giove
traevano ad argomentare che altrettanto avvenisse della
terra, giacchè ad un osservatore posto in quelli si offrirebbero
i fenomeni stessi che a noi; ma troppi dubbj
restavano quando non s’erano ancora poste in chiaro
l’aberrazione, la depressione della terra ai poli, il gonfiarsi
delle acque sotto l’equatore, il variar del pendolo
col variare di latitudine. Gran difficoltà facea pure la
<span class="pagenum" id="Page_574">[574]</span>
distanza delle stelle fisse, incalcolabile, attesa la mancanza
d’ogni parallassi annuale. Copernico credea <i>necessariamente
circolare</i> l’orbita degli astri, onde, se
spiegava l’alternar delle stagioni mediante il parallelismo
che in tutto l’anno conserva l’asse della terra,
era costretto attribuire siffatta conservazione ad un terzo
movimento.
</p>

<p>
Galileo stesso racconta press’a poco: — Avevo finita
la filosofia quando qui venne da Rostok un tal Cristiano
Wurstizio, discepolo di Copernico, che ne diede alquante
lezioni in un’accademia a numeroso uditorio. Io
pensai che i più cedessero al fascino della novità, e
convinto che tal sistema fosse d’un pazzo avido di celebrità,
non volli tampoco assistervi. Interrogai alcuni
uditori, e tutti mi dissero v’andavano per pigliarsene
gabbo. Un solo mi assicurò che la non era cosa ridicola;
e poichè io il conosceva uom calmo e riservato,
m’increbbe di avere negletto le lezioni di Cristiano; e
qualvolta incontrassi un partitante di Copernico, io lo
richiedeva se sempre fosse stato di tal opinione. Ognuno
m’assicurava d’avere lungo tempo tenuto la contraria,
e che soltanto la forza degli argomenti ne lo aveva
smosso. Feci a ciascuno le objezioni della parte avversa,
e alle loro risposte mi convinsi non aveano adottato
quel sentimento per ignoranza nè leggerezza. D’altro
lato, s’io chiedeva a Peripatetici e Tolomeisti se avessero
letto Copernico, m’accorsi del no, o che non l’aveano
compreso. Pertanto cominciai a credere che, se
un uomo ripudia un’opinione succhiata col latte e comune
colla pluralità, per accorne una di pochi proseliti,
anatemizzata dalle scuole, avuta per paradosso, egli
dovette esservi spinto e quasi violentato da argomenti
irresistibili; e mi infervorai di conoscer il fondo della
quistione»<a class="tag" id="tag321" href="#note321">[321]</a>. Anche dopo convinto del sistema vero,
<span class="pagenum" id="Page_575">[575]</span>
Galileo non osava professarlo alla scoperta, per tema
delle beffe colle quali, allora come adesso, la vulgarità
persegue chiunque ad essa sorvola.
</p>

<p>
Non si dissimuli che Galileo erasi fatto una folla di
nemici, parte per la instintiva malevolenza del bel
mondo contro gl’ingegni segnalati, parte perchè egli
stesso, dimenticando che lo sbaglio è talvolta via alla
verità, e che chi sostiene un errore antico non sempre
è stupido e vile, atteso la forza d’inerzia insita agli spiriti
come alla materia, flagellò gli Aristotelici inesorabilmente,
gli attacchi ripulsò con sarcasmo spietato,
assalì alcune volte senza rispetto all’ingegno e alle sventure.
I rettili poi, che ormeggiano ogni uomo illustre,
per ferirlo obliquamente, cominciarono a sbigottir la
coscienza contro il sistema fin allora reputato innocuo;
insulsi predicatori lo tacciarono d’ereticale<a class="tag" id="tag322" href="#note322">[322]</a>. Roma
<span class="pagenum" id="Page_576">[576]</span>
che, in tempi di contenziosa novità, non potea tenersi
indecisa nella proclamazione del vero, dovea prender
ombra d’un filosofo che alle operazioni dell’intelletto
accettava per unica norma le leggi di natura; sovvertite
le quali, restava a temere anche per le verità metafisiche
e morali.
</p>

<p>
Finchè il moto della terra rimaneva ipotesi, non vedea
necessità di acconciarla ai passi scritturali, come quando
la dimostrazione fosse data per certa. Galileo stesso
pretese insegnare in qual senso fossero a intendere, e
appoggiò a passi dei Padri teoremi che richiedevano
dimostrazione dal calcolo e dall’esperienza. Egli diceva
che «nella Scrittura si trovano proposizioni false quanto
al nudo senso delle parole; che nelle dispute naturali
essa dovrebb’essere riserbata nell’ultimo luogo; che per
solo rispetto d’accomodarsi all’incapacità del popolo,
non s’è astenuta la Scrittura di pervertire i principalissimi
dogmi; che nelle cose naturali prevale l’argomento
filosofico al sacro». Da qui nacque la persecuzione
tanto ricantata dal secol nostro, quasi esso non abbia
mai visto perseguitati gli alti ingegni.
</p>

<p>
Cotesto compromettere le sacre carte in quistioni
scientifiche spiacque, e Galileo fu denunziato al Sant’Uffizio.
Gl’Inquisitori soleano rimettere l’esame del fatto
a <i>qualificatori</i>, specie di giurati che pronunziavano su
materie a loro note. Come gli astronomi spagnuoli
aveano disdetto Colombo, come gli accademici di Napoleone
<span class="pagenum" id="Page_577">[577]</span>
vilipesero i battelli a vapore, così questi qualificatori
dichiararono <i>falsa e contraria alle divine scritture</i>
la mobilità della terra. La risposta che Clavio
e tre altri Gesuiti diedero al cardinale Bellarmino, attesta
che con rispetto accettavano le nuove osservazioni:
pure trovavasi arrogante il darla, non soltanto per opinione
ipotetica, ma per verità assoluta; e gl’Inquisitori
pretesero sopra informazioni altrui condannar opinioni,
ch’eransi già proclamate all’ombra del papato.
</p>

<p>
A Galileo dunque, senza verun castigo o penitenza (1616),
dalla Congregazione dell’Indice fu intimato non parlasse
più del sistema copernicano<a class="tag" id="tag323" href="#note323">[323]</a>. Pure egli continua a
discuterne, e mettere in ridicolo gli oppositori in Roma
stessa. Paolo V l’assicurò che, vivo lui, mai non sarebbe
molestato. I Lincei stampando il suo <i>Saggiatore</i> (1629),
lo dedicarono ad Urbano VIII, che già da cardinale avea
lodato in versi il Galilei, e che lo raccomandò caldamente
al granduca, e assegnò una pensione a lui ed a
<span class="pagenum" id="Page_578">[578]</span>
suo figlio<a class="tag" id="tag324" href="#note324">[324]</a>. Nel 1632, con approvazione del maestro
del sacro palazzo, se non carpita, sottratta con quegli
artifizj che conosce chi ha a fare colla censura, Galileo
pubblicò il <i>Dialogo sopra i due massimi sistemi del
mondo, tolomaico e copernicano</i>, ove di quest’ultimo
dà spiegazioni false o manche, attribuisce al moto della
terra il flusso e riflusso<a class="tag" id="tag325" href="#note325">[325]</a>, e non sa dissiparne le
<span class="pagenum" id="Page_579">[579]</span>
assurde conseguenze, talchè molti e valenti il confutarono.
</p>

<p>
Mentre però ed esso e i dotti ne faceano materia di
utile discussione, gl’invidiosi insusurravano Urbano VIII,
perchè Galileo, dopo sì ben trattato, non solo mancasse
alla promessa, ma in quel dialogo lo avesse adombrato
nel grossolano Simplicio. Urbano mandò da esaminar
il fatto ad una congregazione di cardinali, e questi lo
rimisero all’Inquisizione. Galileo aveva avuto l’intimazione
e la violò<a class="tag" id="tag326" href="#note326">[326]</a>; il tribunale procedette coi modi
proprj del tempo.
</p>

<p>
Citato (1633), fu sostenuto «con insolita larghezza e comodità,
assegnategli tre camere con libera ed ampia facoltà
di passeggiare per spazj ampli, data facoltà di
tener il servitore, e di godere dello squisito governo
della cortesissima casa del signor ambasciadore e della
signora ambasciadrice»<a class="tag" id="tag327" href="#note327">[327]</a> di Firenze Niccolini; poteva
<span class="pagenum" id="Page_580">[580]</span>
andar in ville lontane e far passeggiate a piedi;
poi fu messo nella casa propria d’esso ambasciadore.
Lasciamo ai sofisti il supporre fin la brutalità di sevizie
personali<a class="tag" id="tag328" href="#note328">[328]</a>: abbastanza avrà patito quel grande nel
vedersi obbligato a dimostrare le sue opinioni a gente
incapace d’intenderlo. La persecuzione ebbe i soliti effetti
immorali, que’ giudici disonorandosi colla presunzione,
disonorandosi Galileo coll’abjurare opinioni di
cui era convinto, e colla propria disdetta facendo credere
ragionevole la persecuzione. E fu «condannato
alla prigione per quanto tempo piacesse»; ma Urbano
gliela commutò subito in relegazione nel giardino dei
Medici sul delizioso Pincio. Vi si aggiungeva l’obbligo
<span class="pagenum" id="Page_581">[581]</span>
di recitar una volta la settimana i salmi penitenziali;
ma questo se lo assunse sua figlia suor Maria Celeste,
le cui lettere, scrittegli dal convento di San Matteo in
Arcetri, piene d’affetto e di pietà, sono come un riposo
soavissimo fra le tempeste di quel tempo e le sue. Roma
sapeva dunque rispettare un grande, di cui credea dover
disapprovare gl’insegnamenti; mentre l’età nostra ha
dato ben diversi esempj in casi dove la persecuzione
non era tampoco giustificata dalla persuasione del pubblico
vantaggio. Presto fu trasferito a Siena nel palazzo
dell’arcivescovo suo amicissimo, e appena a Firenze
cessò la peste, fu reso alla sua villa d’Arcetri, ove proseguì
i lavori fin quando perdette la vista<a class="tag" id="tag329" href="#note329">[329]</a>.
</p>

<p>
<span class="pagenum" id="Page_582">[582]</span>
</p>

<p>
Il granduca, che non l’avea saputo schermire dalle
vessazioni, prestava al Galileo la venerazione onde lo
circondavano vicini e lontani. Frattanto se ne diffondevano
le dottrine e, che più cale, il metodo; e Roma tra
le prime chiamava a insegnarlo Benedetto Castelli suo
scolaro. Questi col calcolo e coll’esperienza appoggiò
alcune, altre chiarì od applicò delle verità scoperte dal
maestro: notò l’irradiazione delle stelle e l’attrazione
del magnete; prima d’Evelio mostrò l’opportunità dei
diafragmi negli stromenti ottici; conobbe che i corpi
al sole diversamente riscaldansi secondo il loro colore;
e creò la scienza del movimento delle acque. Soprattutto
animava i giovani alla geometria, e vi determinò il Cavalieri,
Michele Ricci, il Nardi, il Maggiotti, il Torricelli,
che a Roma spingeano innanzi la filosofia sperimentale.
Di questi ultimi, che chiamava il mio triumvirato, e
del Peri, dell’Aggiunti, del Soldani si compiaceva l’annoso
Galileo, che spirando (1642) fra le braccia del Torricelli
e del Viviani, li lasciò eredi della dottrina e della missione
sua.
</p>

<p>
Intanto l’astronomia ampliavasi; e quasi per allettare
a studiarla, natura sfoggiava insoliti spettacoli. Il gesuita
<span class="pagenum" id="Page_583">[583]</span>
Grossi (<i>De tribus cometis</i>, 1619) pel primo studiò le
comete quali pianeti descriventi vastissima ellissi attorno
al sole. Ignazio Danti già detto, uno de’ riformatori del
calendario, scoprì (<i>Trattato dell’astrolabio</i>, 1568) il
variare dell’inclinazione dell’eclittica, quattro anni prima
che fosse pubblicato il <i>De nova stella</i> di Tycho Brahe,
cui n’è dato il merito. Gian Alfonso Borelli messinese
(1613-79), che incontrammo fra i medici, e che ridusse
gli elementi dell’antica geometria a ducento proposizioni
(<i>Euclides restitutus</i>), indicava già che i pianeti
attorno al sole e i satelliti attorno ai pianeti si muovono
con una legge generale<a class="tag" id="tag330" href="#note330">[330]</a>, e che tal virtù, cui
sorgente è il sole, li collega in modo, che non possono
scostarsi dal loro centro di azione. Sottopose a calcolo
l’apparenza e i movimenti delle comete, ritenuti come
anomali; e al padre Stefano De Angeli, lettore di matematica
a Padova, sopra quella del dicembre 1664
scriveva non potersene il movimento rappresentare nè
col sistema di Tycho nè con quello di Tolomeo, ma soltanto
col pitagorico; aver dal calcolo compreso che
descrivono attorno al sole una parabola, e chi potesse a
lungo osservarla, riconoscerebbe un’orbita ellittica<a class="tag" id="tag331" href="#note331">[331]</a>.
</p>

<p>
Non abbiamo le dimostrazioni ch’egli promette, ma
intanto è qui prevenuto Newton di tre lustri, e dato
chiaro ciò che confuso appariva a Dörfel. Nella <i>Teoria
de’ pianeti medicei</i> s’abbandonò alle ipotesi; ma paragonando
i satelliti alla luna, pel primo usò il canone
della reciproca attrazione, il più fecondo che potesse
applicarsi all’astronomia. Peccato che la gloria sua
offuscasse coll’invida malignità! Sbandito per la sollevazione
di Messina del 1676, ricoverò a Roma, ove la
<span class="pagenum" id="Page_584">[584]</span>
protezione di Cristina di Svezia nol salvò di patir la
fame, sinchè trovò ricovero nelle Scuole Pie.
</p>

<p>
L’idraulica, così importante nel paese nostro, era
abbandonata a meri pratici; sicchè ne’ bisogni maggiori
si ricorreva a matematici ed astronomi, i quali da principio
fallavano per amor di teoria, ma presto acquistavano
esperienza e divenivano valentissimi. Nicolò
Cabei ferrarese (-1650) ne filosofò al modo antico, benchè enunciasse
verità nuove: toglie a Galileo per dare al genovese
Giambattista Bulliani la dimostrazione della crescente
velocità dei gravi cadenti. Domenico Guglielmini (-1710)
fu da’ suoi Bolognesi adoprato nella quistione con Ferrara
pel corso del Reno; scrisse sulla natura dei fiumi,
e su una nuova misura delle acque correnti. Ma creatori
della scienza idraulica furono il Castelli e il Torricelli,
scolari di Galileo. Il primo diede corso agli stagni
dell’Arno; nella <i>Misura delle acque correnti</i> (1628) fa
la velocità ne’ fluidi proporzionata all’altezza da cui discendono,
mentre Torricelli provò essere come la radice
d’essa altezza.
</p>

<p>
Ad Evangelista Torricelli di Faenza (1608-47), professore nello
studio fiorentino, morto di soli trentanove anni, è dovuta
la prima idea dell’ingegnoso e utilissimo canone,
che due travi connessi, per modo che il centro di gravità
non s’alzi nè abbassi per mutare di situazione, tengonsi
sempre in equilibrio. Vide che l’acqua esce da
un pertugio colla velocità che acquisterebbe un corpo
cadendo dal livello della superficie a quel d’esso pertugio;
teorema fondamentale al moto de’ fluidi: delle
lenti da cannocchiale per lungo calcolo determinò la
curva più opportuna: semplificò il microscopio di Galileo,
e forse ajutò a perfezionare il termometro, di cui
il granduca Ferdinando pel primo si valse a misurare
la variazione della temperatura giornaliera. Perchè
l’acqua, nel sifone e nella pompa aspirante, non s’eleva
<span class="pagenum" id="Page_585">[585]</span>
al di là dei trentadue piedi? I Peripatetici s’accontentavano
d’una frase, l’<i>orrore al vuoto</i>. Galileo n’aveva
cercata invano una ragione. Torricelli per forza d’induzione
l’attribuì al premere della colonna atmosferica
sopra il liquido, che nel vuoto alzasi proporzionatamente
ad esso peso. Ne fece la riprova sostituendo all’acqua il
mercurio, che pesando tredici volte più di essa, si fermò
a un tredicesimo d’altezza. Varierà questa dunque a proporzione
della gravità dell’aria; ond’ecco inventato il
barometro. Esso Torricelli informandone il Ricci gli
scriveva «di potere col suo istromento giunger a conoscere
quando l’aria sia più leggera o più grave»; e che
questa «gravissima alla superficie terrestre, si faccia
sempre più lieve e pura secondo che c’innalziamo sulle
più alte cime de’ monti»: divisamento che Claudio Beriguardi
applicò a misurar la torre di Pisa, cinque anni
prima che Perrier e Pascal misurassero l’altezza del
Puy de Dôme<a class="tag" id="tag332" href="#note332">[332]</a>. — Ah perchè non è toccata al mio
maestro la sorte di accorgersi degli effetti della pressione
dell’atmosfera?» esclamava il buon Torricelli.
</p>

<p>
Ferdinando granduca e suo fratello Leopoldo erano
assidui nel cercar nuovi stromenti, e migliorare od applicare
gli antichi, onde giungere al vero dei fenomeni
naturali: il primo inventò un igrometro e un idrostammo,
combattè le influenze lunari, conobbe che il calorico
tende all’equilibrio, e i corpi lo trasmettono qual più
qual meno; trovò pure di condensar il vapore contenuto
nell’aria ambiente, e quel di varj spiriti senza elevarne
la temperatura, il che si disse distillare a ghiaccio:
vide i vermi dell’aceto, e come l’argento cresca di peso
dopo la coppellazione, mentre i sali disciolti nell’acqua
non cangian natura coll’evaporarsi di essa: le lunghe
sue osservazioni sui pendoli giovarono a determinar la
<span class="pagenum" id="Page_586">[586]</span>
propagazione della luce e del suono, e alle esperienze
balistiche.
</p>

<p>
Leopoldo poi ogni parte dello scibile coltivava, in
compagnia de’ migliori; e come a Roma il marchese
Federico Cesi fin dal 1603 aveva istituito i Lincei per
coltivare la filosofia naturale, così divisò l’Accademia
del Cimento che proponevasi di <i>provare e riprovare</i>.
Oltre il Borelli e il Redi già detti, un de’ membri principali
ne fu Vincenzo Viviani (1622-1703), che non secondo a nessuno
per ispirito geometrico e candida ricerca del vero,
trattò della resistenza dei solidi, ampliò la dottrina dei
galleggianti, e fin d’allora intravvide la teoria delle ondulazioni,
che prima applicata all’acustica, poi generalizzata,
ci addentrò in tanti arcani della natura. Supplì
il quinto libro perduto di Apollonio da Perga sulle sezioni
coniche; e quando l’antico fu rinvenuto, apparve
che il moderno l’avea, non solamente indovinato, ma
sorpassato. Egli propose a tutta Europa questo problema:
«Tra gli antichi monumenti di Grecia è un tempio,
sacro alla geometria; circolare il piano; coronato d’una
volta emisferica, la quale è forata da quattro finestre
eguali con tal arte, che il rimanente della volta può
perfettamente quadrarsi. Come ciò fu fatto?» Subito i
dotti furono attorno a questo problema, nè d’altro si
parlò per un pezzo: ma Leibniz, L’Hôpital, Bernoulli,
Wallis, Gregori lo sciolsero in differenti modi colla
geometria nuova, a gran meraviglia di lui, che però vi
dava una soluzione diversa<a class="tag" id="tag333" href="#note333">[333]</a>.
</p>

<p>
<span class="pagenum" id="Page_587">[587]</span>
</p>

<p>
Il comasco Michelangelo Ricci, che poi fu cardinale,
dilatò oltr’Alpi le scoperte del Torricelli e i lavori dell’Accademia
del Cimento di cui era corrispondente; ai
<span class="pagenum" id="Page_588">[588]</span>
Tedeschi diè miglior concetto degli algebristi italiani,
ed era per tutto ricercato giudice della sapienza contemporanea.
</p>

<p>
I <i>Saggi</i> de’ principali sperimenti dell’Accademia furono
da Lorenzo Magalotti segretario scritti con lingua
e stile ben diversi dai correnti; onde restano anche monumento
letterario, quando tutta Europa non gli avesse
ricevuti pel primo modello di ricerche sperimentali<a class="tag" id="tag334" href="#note334">[334]</a>,
argutamente avendo indagato sulla pressione dell’aria,
gli effetti del vuoto, le proprietà del caldo e del ghiaccio,
la propagazione del suono, della luce, del calorico, i
fenomeni magnetici, le attrazioni elettriche, la leggerezza
positiva, i projettili, la digestione, la fosforescenza,
non negligendo le osservazioni astronomiche. Dell’acqua
tentarono la compressibilità chiudendola in una palla
d’oro, e questa premendo, ma poichè la videro schizzar
dai pori, la dichiararono incompressibile: nè in fatto
potè dimostrarsi il contrario fino alle recenti sperienze
di Canton, Perkins, Oersted.
</p>

<p>
Sciagurate emulazioni tra il Viviani e il Borelli scomposero
l’accademia del Cimento; il principe Leopoldo
passò cardinale a Roma: sicchè quella perì dopo solo
dieci anni. Ma l’esempio fruttò; nel 1645 fu fondata la
Società di Londra, nel 1666 l’Accademia di Parigi, la
quale per mezzo di Thévenot, che qui aveva conosciuto
i nostri, si pose in corrispondenza con quella del
<span class="pagenum" id="Page_589">[589]</span>
Cimento, a malgrado del Borelli, il quale temeva che
«delle invenzioni e speculazioni dei nostri maestri e
di quelle che abbiamo trovate noi, se ne abbiano, secondo
l’usanza vecchia, a far autori e ritrovatori gli
stranieri». Il Gabrielli avea fondato a Siena i Fisiocritici;
e il padre Lana e Bernardino Boni i Filoesotici
(<i>Academia Philoexoticorum naturæ et artis</i>) a Brescia
nel 1686.
</p>

<p>
In quell’intermezzo il Vieta avea perfezionato la lingua
algebrica; Napier trovato i logaritmi, Harriott compito
la genesi delle equazioni. Alla teorica degl’infinitesimi
si era avvicinato Galileo, trattando di un cilindro tagliato
in un emisfero (<i>Dialogo primo sulla meccanica</i>):
discorse anzi specialmente degl’indivisibili nei <i>Dialoghi
delle nuove scienze</i>; ma la quantità divisibile suppose
composta di indivisibili senza estensione; talchè, non
osando affermare nè negare che gl’infiniti siano tra loro
eguali, disse solo che i termini indicanti eguaglianza od
eccesso non possono applicarsi che a quantità fisse, e
tornò al metodo d’esaustione di Archimede.
</p>

<p>
Bonaventura Cavalieri milanese (1598-1647), frate gesuato, professore
di matematica a Bologna, dopo avere sciolto il
problema proposto da Fermat di assegnar la minor
distanza da tre punti dati, applicandovi un teorema
che dà la quadratura d’ogni triangolo sferico, aveva
già nel 1626 compiuto la sua <i>Geometria degli indivisibili</i>,
fondata sul considerare i solidi siccome composti
d’un’infinità di superficie sovrapposte, e le superficie
come un aggregato di linee, e queste un aggregato di
punti. Sapevasi sommare una serie indefinita di termini
in progressione aritmetica, com’è quella de’ diametri
dei circoli decrescenti nel cono, i quali circoli stanno
come i quadrati loro. Il Cavalieri trovò che, in termini
infiniti, la somma dei quadrati descritti sopra linee crescenti
in proporzione aritmetica risponde al terzo del
<span class="pagenum" id="Page_590">[590]</span>
quadrato maggiore, moltiplicato pel numero de’ termini;
in altre parole, che il cono è il terzo d’un cilindro
della medesima base e altezza; il che ad altri solidi
può applicarsi. Fu il primo introdursi dell’infinito nella
geometria in forma sistematica. Vide egli stesso che il
suo era un corollario del metodo di esaustione, e confessava
non saperne dare una dimostrazione rigorosa:
pure nel considerare la linea, la superficie, il solido
come generati dal punto, dalla linea, dalla superficie,
prevenne Keplero e somministrò a Newton l’idea e il
nome del calcolo delle flussioni.
</p>

<p>
Erano ardimenti nuovi nella geometria, che veniva
applicata pure in maniera generalissima ad ardue ricerche.
L’area della cicloide prendeasi per un segmento
di circolo; Galileo nel 1639 diceva d’avervi pensato
quarant’anni addietro, senza trovarne indirizzo; poi il
Torricelli la eguagliò a tre volte l’area del circolo generatore,
invenzione disputatagli invano da Roberval.
Esso Roberval, Cartesio, Fermat, Wallis, Bernoulli
fecero giganteggiare la geometria, finchè potè spingersi
alla maggiore delle scoperte, quella del calcolo differenziale.
Leibniz tedesco e Newton inglese se la disputarono,
e nella contesa chiesero giudice l’abate Antonio
Conti padovano. Questo gran dotto associò cognizioni
diversissime, e cercò di conciliare spiriti opposti: molte
opere commentò, fra cui la storia critica della filosofia
dal secolo <span class="smcap lowercase">XV</span> in poi; indi la estrinse alle opinioni sul
principio del mondo e sull’immortalità dell’anima; infine
a quelle sulle cose incorporee; ma nulla finì; e i
frammenti che ne pubblicò il Toaldo fanno rincrescere
ch’ei deve collocarsi fra quegli ingegni, che per troppo
estendersi nulla conchiudono.
</p>

<p>
Amontons, Leibniz e Huygens riduceano scientifica
la meccanica. In ottica il Maurolíco avea dato un’argutissima
spiegazione del modo con cui si vedono gli oggetti
<span class="pagenum" id="Page_591">[591]</span>
(<i>De lumine et umbra</i>), e come l’umor cristallino
concentri sopra la retina i raggi, spiegando la varia
conformazione dell’organo ne’ presbiti e nei miopi. Era
dunque a un punto di accorgersi delle immaginette che
si dipingono in fondo all’occhio, tanto più che altrove
spiega la formazione dell’immagine in uno specchio
concavo; ma forse lo rattenne il non sapere spiegare
come noi le vediamo dritte sebbene si dipingano capovolte.
Giambattista Porta trattò di varj fenomeni della
visione nella <i>Magia naturalis</i>: ma ritenendo che nell’occhio
si effettuasse come nella camera oscura<a class="tag" id="tag335" href="#note335">[335]</a>,
non comprese in qual parte gli oggetti si dipingessero,
e suppose organo principale della vista l’umor cristallino.
Molto pure si occupò degli specchi piani, concavi,
convessi, ustorj. Il gesuita Francesco Grimaldi nel 1665
pubblicò a Bologna varj casi ottici importantissimi, tra
cui l’inflessione della luce e la diffrazione prodotta dal
cadere del raggio solare sul prisma; problema ch’egli
spiegava con un alternato condensarsi e spandersi, invece
di dedurne la rifrangibilità della luce; e sebbene
poco arrestasse i curiosi, Newton seppe cavarne profitto;
sinchè Antonio Dedominis vescovo di Spalatro
(<i>De radiis lucis in vitreis perspectis et iride</i>) i colori
dell’arco baleno scoprì provenire dalla rifrazione, come
mostrava coll’opporre una boccia d’acqua al sole, dove
il raggio arrivava agli occhi dipinto di colori variati
secondo l’angolo con cui v’entrava: sagacia meravigliosa
in uomo che nessun’altra prova ne diede. Ben presto
Huygens porgeva la teorica della luce per mezzo delle
ondulazioni, e Newton per mezzo delle emanazioni: ma
<span class="pagenum" id="Page_592">[592]</span>
ventisei anni prima che si stampasse l’<i>Ottica</i> di questo,
Giuseppe Antonio Barbari da Savignano, morto in odore
di santità, ripudiando l’opinione di Aristotele, tolse ad
esaminare i colori dell’iride prima e della seconda, nella
quale si trovano in ordine inverso; la loro figura costantemente
circolare, e la posizione loro rispetto al
sole; per qual causa se ne renda visibile una sezione
maggiore quanto più il sole è alto sull’orizzonte; esser
necessario che la nube risoluta in minutissime goccie
venga percossa dal sole di faccia, effetto che succede
pure nelle pioggie artifiziali, nelle fontane, nelle boccie
d’acqua rimpetto al sole, nelle quali, fin alla declinazione
di 42 gradi del raggio visuale sulla linea che passa
pel centro solare, vedonsi distintamente i colori dell’iride,
mentre all’inclinazione di 52° appajono in senso
inverso. Tutto ciò con grand’uso della geometria e trigonometria<a class="tag" id="tag336" href="#note336">[336]</a>:
eppure rimase ignoto, nonchè agli
stranieri, perfino ai nostri.
</p>

<p>
La prospettiva fu studiata in servizio dell’arti belle,
e soli italiani ne scrissero, quali Piero della Francesca
da Borgosansepolcro e Luca Paciólo; e compiutamente
Daniele Barbaro veneziano (1568), poi il Barozzi ed
altri. I principj geometrici ne furono generalizzati e
bene esposti da Guidubaldo marchese del Monte; il
quale, sempre intento ad applicare la geometria alla
meccanica, in un trattato di questa pel primo indicò il
principio delle celerità virtuali nella leva e nella taglia.
</p>

<p>
Alla meccanica pratica attesero molti. Il Ramelli non
ha novità nelle sue macchine; di più Fausto Veranzio
veneto di Sebenico (<i>Machinæ novæ</i>), tra le quali un
ponte sospeso a catena e il paracadute, e tentò fare in
Venezia fonti salienti. Fu vescovo in Ungheria, e gli
dobbiamo una logica e un dizionario poliglotto. Il padre
<span class="pagenum" id="Page_593">[593]</span>
Lana Terzi (1687) esaminò la costituzione dei monti bresciani;
procurò coi sali imitare le cristallizzazioni naturali,
sebbene con teoriche dappoi ripudiate; inventò
un seminatore prima dell’inglese Tull; nel <i>Prodromo
dell’arte maestra</i> (1670) accenna come insegnare ai
sordimuti a scrivere e anche parlare, a scrivere ai
ciechi nati, e a nascondere i loro pensieri sotto cifre
misteriose; come estrarre la radice quadrata colla
somma e la sottrazione; tentò oriuoli perpetui a sabbia,
ed altri a olio che s’abbassa all’arder d’una lampada;
fare uccelli che volassero, e altri segreti più vaghi
che fondati, ne’ quali piacevasi meglio che in sodare
norme scientifiche. Non vi manca la pietra filosofale,
ma il più ricantato è d’una barca portata in aria da
quattro palloni metallici vuoti d’aria: i calcoli ne furono
trovati giusti anche dal Leibniz, ma al Lana mancarono
i mezzi di tentarne la prova.
</p>

<p>
Giovanni Torriano cremonese, meccanico di Carlo V,
ricostruì a Toledo la macchina, fatta dagli Arabi, che
l’acqua del Tago distribuiva per la città; pensava rendere
navigabile quel fiume sino al mare; e sebbene
Filippo II preferisse usare quella somma a fabbricar
l’Escuriale, i Toletani l’onorarono d’un busto in marmo
e d’una medaglia. La proposta fu rinnovata il 1641 da
Giulio Martelli e Luigi Carduchi, e Filippo IV non comprese
che questo sarebbe stato il vero modo di ricuperare
il perduto Portogallo<a class="tag" id="tag337" href="#note337">[337]</a>. Nelle <i>Macchine del
signor Giovanni Branca</i> (Roma 1629) stanno il disegno
e la spiegazione di una, ove ad una caldaja bollente in
figura di testa sfugge di bocca il vapore, che soffiando
contro una ruota alata, move i congegni di due pile. È
la prima applicazione del vapore a un’utilità, benchè
operi direttamente sulla ruota, non per la tensione
<span class="pagenum" id="Page_594">[594]</span>
come nelle macchine odierne. Nel <i>Novo teatro di macchine</i>
del Zonca padovano, un girarrosto è mosso dall’aria
rarefatta dal fuoco.
</p>

<p>
Da tutte queste scienze ajutata, e da’ migliori stromenti<a class="tag" id="tag338" href="#note338">[338]</a>,
l’astronomia vedea trionfare il vero sistema
mondiale. Ben alcuni tentavano acconciare l’opinione
nuova con quella della Chiesa, sia piegando il fatto alla
Bibbia, come aveva usato Tycho Brahe, sia la Bibbia al
fatto, come Foscarini. Il gesuita ferrarese Giambattista
Riccioli (1593-1671), che nell’<i>Almagestum novum</i> raccolse quanto
aveano pensato gli astronomi fino al suo tempo, aggiungendovi
osservazioni proprie, il sistema di Copernico
trova ben ideato, ma falso; e non volendo accettare le
grandi scoperte di Keplero perchè questi negava l’eclissi
avvenuto alla morte di Cristo, nè chetandosi ai sistemi
di Tycho e di Rheita, ne produsse un nuovo che non
urtasse i pregiudizj, e dove luna, sole, saturno, giove
girano attorno alla terra, ma mercurio, venere, marte
sono satelliti del sole. Nella luna, con un cannocchiale
di quindici piedi, noverò fin seicento macchie, cioè cinquanta
più di Evelio, alla cui nomenclatura prevalse
quella del nostro, come pure la sua teoria delle librazioni.
Col Grimaldi crebbe a trecencinquanta stelle il
catalogo di Keplero. Gli fu inflitta una penitenza per
aver preferito il calcolo della versione dei LXX. Il gesuita
francese Fabre, gran penitenziere a Roma, per
avere pubblicato che, dimostrato una volta il moto della
terra, la Chiesa avrebbe chiarito in che modo intendere
figuratamente i passi della Scrittura, ebbe processo dal
Sant’Uffizio, e arresto di cinquanta giorni.
</p>

<p>
Effemeridi, cronologie ed altre opere astronomiche
stamparono il bolognese Cornelio Malvasia (-1664), e
i modenesi Geminiano Montanari (-1687) e Gaetano
<span class="pagenum" id="Page_595">[595]</span>
Fontana (-1719). Il Montanari diede pure l’idrografia
del mare Adriatico e sue correnti; pel primo dubitò
del calor lunare, messo fuori di dubbio appena oggi
dalle sperienze del Melloni. Il Bianchini portò buone
osservazioni sopra venere, e tracciò il gnomone di
Santa Maria degli Angeli. Antonio Magini padovano,
professore a Bologna, scrisse molto di geografia e
astronomia, non adottando il sistema copernicano, ma
svolgendo teoremi che si credettero scoperti solo a’ dì
nostri: era in corrispondenza con Tycho Brahe e con
Keplero, che gran conto faceva del sapere di lui, e che
dall’Università bolognese fu invitato a succedergli.
</p>

<p>
A sgombrare i vecchi errori operò grandemente un
error nuovo, quali erano i vortici di Cartesio, venuti
di moda anche nelle scuole italiane. Alfine prevalse
Newton, posando la legge universale della gravitazione,
e innovando meccanica, ottica, astronomia. Nessun
nome noi abbiamo ad opporvi, ma vantiamo un’intera
famiglia d’illustri. Gian Domenico Cassini (1625-1712) di ricca gente
nizzarda, allevato dai Gesuiti, s’applicò segretamente
all’astrologia, la quale lo invogliò dell’astronomia; a
venticinque anni già la leggeva in Bologna, succeduto
al Cavalieri, e gran lode ottenne, qualunque erroneo,
il suo esame della cometa del 1652. Risolse il problema
fallito a Keplero e Bouillaud, «dati due intervalli fra
il luogo vero e il medio d’un pianeta, determinare
geometricamente il suo apogeo e l’eccentricità»; determinò
la rotazione di varj pianeti mediante le macchie,
e nel 1668 diede effemeridi de’ satelliti di giove, mirabili
pel tempo. Compivasi così la scoperta di Galileo; i
naviganti aveano un modo di conoscere le longitudini;
e lo spettacolo d’un altro sistema planetario che in piccolo
rappresenta il nostro, confermava l’insegnamento
di Pitagora e di Copernico, offrendo una riprova delle
leggi che eransi assegnate ai movimenti della terra.
<span class="pagenum" id="Page_596">[596]</span>
Cassini migliorò le tavole di rifrazione; costruì la meridiana
in San Petronio a Bologna, un de’ più grandi
stromenti, mercè del quale precisare la legge degli
spostamenti diurni del sole. Al quale problema applicossi
il Cassini per verificare un punto fondamentale
della teorica di Keplero, cioè che si rallenti la terra
quand’è più discosta dal sole, e s’acceleri quando vicina;
e vi riuscì. Accertò parimente la importantissima
legge delle rifrazioni, indicata già da Tycho; ma mentre
questi credeva cessasse dacchè l’astro saliva più di
45 gradi sopra l’orizzonte, Cassini mostrò che altezza
nessuna rompeva quella legge. Così fu l’astronomia ridotta
capace di misure delicatissime, e parvero un miracolo
le sue tavole del sole, che alla secentista intitolò
<i>Oracolo d’Apollo</i>: fece conoscere la librazione della
luna: trovò o perfezionò il modo di calcolare per tutti
i paesi gli eclissi solari mediante le projezioni dell’ombra
della luna sul disco della terra, e di dedurne le longitudini
terrestri.
</p>

<p>
Per determinare i confini tra la Toscana e lo Stato
pontifizio, col Viviani studiò il corso del Po e della
Chiana, le giaciture degli Appennini e le conchiglie fossili
che vi si trovano. Il papa in benemerenza lo nominò
ispettore delle acque; l’Accademia delle scienze francese
l’ebbe corrispondente; poi chiamato da Luigi XIV,
fu in Francia naturalizzato. Ivi con Picard promosse il
viaggio a Cayenne per osservare la parallasse di marte
e la solare, che si trovò appunto di dieci secondi,
com’egli aveva congetturato.
</p>

<p>
Egli intanto meditava sulla luce zodiacale, indicata
fuggevolmente da Keplero; e stabilì che il sole sia circondato
d’una specie di nebulosa, prolungata nel senso
del suo equatore fin di là da venere. Dacchè Huygens
ebbe scoperto il primo satellite di saturno, quattro altri
egli ne osservò, non accorgendosi dei due che poi ad
<span class="pagenum" id="Page_597">[597]</span>
Herschel si offersero nel 1789, e dell’ottavo scoperto
nel 1848 da Lassen. E sebbene veruna capitale scoperta
egli facesse, la natura delle sue ne popolarizzò il nome
per modo, che molti lo tennero quasi creatore dell’astronomia
in Francia, tutti per uno de’ migliori ornamenti
del regno del gran Luigi.
</p>

<p>
Il genio per l’astronomia parve ereditario in sua
casa; e Giacomo suo figlio (1677-1756), aggregato di diciassette anni
all’Accademia delle scienze e di diciannove alla Reale di
Londra, girò l’Europa, poi reduce coadjuvò il padre
nel prolungare la famosa meridiana dell’Osservatorio
di Parigi, cominciata da Picard nel 1669, ed ora spinta
fino al Rossiglione e a Dunkerque. Più esatte misure
de’ meridiani si ottennero dal viaggio ai poli; e allora
Cesare Francesco Cassini corresse i lavori del padre, e
recò il meridiano ad esattezza sufficiente per divenire
base della grande operazione geometrica, alla quale tre
generazioni di quella famiglia aveano faticato.
</p>

<p class="pad2 center large">
FINE DEL TOMO UNDECIMO
</p>

<div class="somm">
<p>
<span class="pagenum" id="Page_599">[599]</span>
</p>

<h2><a id="indice" href="#indfront">
INDICE</a></h2>

<table class="indice">
 <tr>
  <td colspan="3" class="center">LIBRO DECIMOQUARTO</td>
 </tr>
 <tr>
  <td colspan="3">&#160;</td>
 </tr>
 <tr>
  <td><span class="smcap">Capitolo</span></td> <td>&#160;</td> <td>&#160;</td>
 </tr>
 <tr>
  <td class="cap">CXLIX.</td> <td>Quadro politico. Sisto V. Sistemazione civile ed ecclesiastica di Roma</td> <td class="pag"><a href="#cap149"><i>Pag</i>. 1</a></td>
 </tr>
 <tr>
  <td class="cap">CL.</td> <td>Savoja. Emanuele Filiberto. Carlo Emanuele. Genova. Congiura del Vachero</td> <td class="pag"><a href="#cap150">50</a></td>
 </tr>
 <tr>
  <td class="cap">CLI.</td> <td>Governo spagnuolo in Lombardia e nelle Due Sicilie</td> <td class="pag"><a href="#cap151">77</a></td>
 </tr>
 <tr>
  <td class="cap">CLII.</td> <td>Il Fuentes. L’Ossuna. Congiura del Bedmar. Masaniello</td> <td class="pag"><a href="#cap152">136</a></td>
 </tr>
 <tr>
  <td class="cap">CLIII.</td> <td>Guerra della Valtellina. Successione di Mantova e del Monferrato. Il Mazarino</td> <td class="pag"><a href="#cap153">190</a></td>
 </tr>
 <tr>
  <td class="cap">CLIV.</td> <td>Toscana</td> <td class="pag"><a href="#cap154">229</a></td>
 </tr>
 <tr>
  <td class="cap">CLV.</td> <td>Condizione materiale e morale. Opinioni. Ingegni eterocliti</td> <td class="pag"><a href="#cap155">257</a></td>
 </tr>
 <tr>
  <td class="cap">CLVI.</td> <td>Belle arti</td> <td class="pag"><a href="#cap156">350</a></td>
 </tr>
 <tr>
  <td class="cap">CLVII.</td> <td>Letteratura</td> <td class="pag"><a href="#cap157">384</a></td>
 </tr>
 <tr>
  <td class="cap">CLVIII.</td> <td>Scienze morali e filosofiche. Economia. Storia</td> <td class="pag"><a href="#cap158">455</a></td>
 </tr>
 <tr>
  <td class="cap">CLIX.</td> <td>Scienze naturali e matematiche</td> <td class="pag"><a href="#cap159">531</a></td>
 </tr>
</table>

<hr>
</div>

<div class="footnotes">

<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&#160;&#160;</span>Nel carteggio del residente veneto a Roma, sotto il 18
dicembre 1569 leggesi che il papa disse al cardinal di Gàmbara
che «sa che la repubblica di Venezia è principe libero, e che
non ha superiori, e che è il sustentamento della libertà e della
gloria d’Italia, la quale, se non fusse il petto di quella serenissima
repubblica, sarìa già molto tempo in preda delli oltramontani:
e che voleva farli sapere una cosa in gran secreto, che non
aveva mai più detta a niuno; che tutti gli altri principi dal
maggiore al minore hanno in odio la serenità vostra e ne dicono
male, e che ognuno si risente che la serenità vostra non
stima niuno, e che non cerca di gratificarsi niuno. Il cardinale
ha detto che non è da meravigliarsi di questo, perchè li principi
non amano l’un l’altro se non quanto importa il suo conto,
e che li italiani non amano la serenità vostra per invidia, e li
oltramontani perchè li impedisce li suoi disegni in Italia».</p>
</div>

<div class="footnote" id="note2">
<p><span class="label"><a href="#tag2">2</a>.&#160;&#160;</span>Secondo note del doge Matteo Senarega, esistenti nella
biblioteca della Università ligure, Genova nel 1597 contava
61,131 abitanti, di cui 2319 poveri soccorsi dal pubblico, 589
preti o frati, 1278 monache, 28,740 soldati, non contando la milizia
forestiera: la rendita era di lire 428,264; le spese di lire
383,172 del bilancio dello Stato; 32,000 del bilancio del Comune;
164,873 di quel delle galee; 198,595 di quel di Corsica. Negli
stessi archivj è il catalogo delle sostanze delle famiglie genovesi
nel 1636, in occasione che vi fu imposta la tassa dell’un
per cento; ove se ne contano quattordici che aveano fra
1,012,777 lire e 3,928,333.</p>
</div>

<div class="footnote" id="note3">
<p><span class="label"><a href="#tag3">3</a>.&#160;&#160;</span><i>De principatibus Italiæ</i>, 1628, nella raccolta elzeviriana
delle <i>Repubbliche</i>.
</p>

<p>
Nell’archivio Mediceo, fra le <i>Carte strozziane</i>, filza 320, è un
manoscritto anonimo col titolo <i>Relazione delle entrate, spese,
forze e modo di governo di tutti i principi d’Italia</i>, che sembra
appartenere alla prima parte del secolo <span class="smcap lowercase">XVII</span>. Secondo quello, lo
Stato pontifizio in guerra traeva
</p>

<table class="gener">
 <tr>
  <td>Dall’Umbria</td> <td class="center cb">fanti</td> <td class="num">10,000</td> <td class="center cb">cavalli</td> <td class="num">3000</td>
 </tr>
 <tr>
  <td>dalla Romagna</td> <td class="center cb">»</td> <td class="num">20,000</td> <td class="center cb">»</td> <td class="num">4000</td>
 </tr>
 <tr>
  <td>dalla Marca (bravi ed armigeri)</td> <td class="center cb">»</td> <td class="num">15,000</td> <td class="center cb">»</td> <td class="num">2000</td>
 </tr>
 <tr>
  <td>da Bologna e Ferrara</td> <td class="center cb">»</td> <td class="num">25,000</td> <td class="center cb">»</td> <td class="num">6000</td>
 </tr>
 <tr>
  <td class="rr">in tutto</td> <td class="center cb">fanti</td> <td class="num">70,000</td> <td class="center cb">cavalli</td> <td class="num">15,000</td>
 </tr>
</table>

<p>
e sul mare cinque galere, ma poteva armarne otto.
</p>

<p>
Nel 1675 Gregorio Leti (vol. <span class="smcap lowercase">II</span> dell’<i>Italia regnante</i>) attribuivaallo Stato papale la rendita di tre milioni di scudi; e numerando
le forze delle diverse provincie e le artiglierie delle fortezze,
presentava queste cifre:
</p>

<table class="gener">
 <tr>
  <td>Uomini atti alle armi</td> <td class="num">400,000</td> <td>&#160;</td> <td>&#160;</td> <td>&#160;</td>
 </tr>
 <tr>
  <td>Presidj, tra fanti e cavalli</td> <td class="num">4,000</td> <td>&#160;</td> <td>&#160;</td> <td>&#160;</td>
 </tr>
 <tr>
  <td>Esercitati alle armi e sempre in pronto per la guerra, ma a casa e non retribuiti che di alcuni privilegi</td> <td class="num">80,000</td> <td class="center cb">fanti,</td> <td class="num">3500</td> <td class="center cb">cavalli</td>
 </tr>
 <tr>
  <td>De’ quali può armare senz’aggravio de’ sudditi e pagare in guerra, oltre i presidj</td> <td class="num">30,000</td> <td class="center cb">»</td> <td class="num">3000</td> <td class="center cb">»</td>
 </tr>
</table>

<p>
Oltre le armi di questi esercitati 83,500, n’erano nelle fortezze
di Ferrara, Bologna, Castel Sant’Angelo, in Vaticano, Ancona e
Ravenna per 60,000 uomini, e munizioni in gran copia. Le armi
si fabbricavano nello Stato, e specialmente a Tivoli. Alessandro
VII aveva messa e dotata una fabbrica. In Civitavecchia,
oltre munizioni molte, stavano dodici galere ben armate. «Con
tutto ciò (diceva il Leti) bisogna essere buon principe, e non
semplice prete, perchè dalla qualità del petto e dal valore del
papa dipende la prima forza dello Stato».
</p>

<p>
Raccogliendo quanto partitamente aveva scritto dei principi
d’Italia, esso Leti dava alla penisola, assai meno popolosa d’oggidì,
</p>

Uomini atti alle armi             1,972,000  @  @  @
In servizio e obbligo di guerra     369,000  fanti,  32,200  cavalli
Guarnigione o presidj a piedi e a cavallo                        27,400
Milizie che possono assoldarsi
  senz’aggravio de’ sudditi
  sulla somma di 401,700            149,500    »     16,000     »

<p>
In mare cento galere, e quattordici navi a vela ben armate.</p>
</div>

<div class="footnote" id="note4">
<p><span class="label"><a href="#tag4">4</a>.&#160;&#160;</span><i>Testamento politico</i>.</p>
</div>

<div class="footnote" id="note5">
<p><span class="label"><a href="#tag5">5</a>.&#160;&#160;</span>Comuni a tutte le Corti erano i gran donativi, e ogni affare
trattavasi col profonderne a tutti quelli che poteano ajutarlo.
Voigt, nella <i>Storia di Prussia</i>, dice che questo paese nel
<span class="smcap lowercase">XIV</span> secolo regalava al papa quattromila ducati d’oro; al cardinale
De Fargis nipote di esso, cento doppie (di 17 fr.); venti a
quel d’Albano; quattrocentottantasette ducati d’oro e venticinque
doppie tra varj altri famigliari; oltre quel che davasi ad
avvocati, notaj, staffieri, ecc. Pertanto l’ambasciadore portava
sempre gran provvigione di galanterie. Giovanni di Felde, andando
a Roma nel 1391, avea seco venticinque tazze d’argento,
quindici piatti simili, e moltissimi anelli. Lo stesso Voigt
riferisce il dono di dodici apostoli d’oro, fatto dall’ordine Teutonico
a Leone X, che poi li vendette; e dà la lista de’ regali fatti
in non si sa qual anno del secolo <span class="smcap lowercase">XV</span> per Natale. La riferiamo
anche per la curiosità dei prezzi:
</p>

<table class="gener">
 <tr>
  <td class="rr">1.</td> <td>Per un velluto turchino, al papa</td> <td class="center cb">ducati</td> <td class="num">83</td>
 </tr>
 <tr>
  <td class="rr">2.</td> <td>Per un boccale dorato, al medesimo</td> <td class="center cb">»</td> <td class="num">64</td>
 </tr>
 <tr>
  <td class="rr">3.</td> <td>Per la fodera d’un mantello d’ermellino, al medesimo</td> <td class="center cb">»</td> <td class="num">14</td>
 </tr>
 <tr>
  <td class="rr">4.</td> <td>Per tredici chicchere d’argento, ai camerieri del papa</td> <td class="center cb">»</td> <td class="num">117</td>
 </tr>
 <tr>
  <td class="rr">5.</td> <td>Al protettore dell’Ordine</td> <td class="center cb">»</td> <td class="num">110</td>
 </tr>
 <tr>
  <td class="rr">6.</td> <td>Per confetti dispensati ai cardinali</td> <td class="center cb">»</td> <td class="num">70</td>
 </tr>
 <tr>
  <td class="rr">7.</td> <td>Per confetti agli auditori</td> <td class="center cb">»</td> <td class="num">31</td>
 </tr>
 <tr>
  <td class="rr">8.</td> <td>A due avvocati</td> <td class="center cb">»</td> <td class="num">24</td>
 </tr>
 <tr>
  <td class="rr">9.</td> <td>A due procuratori</td> <td class="center cb">»</td> <td class="num">20</td>
 </tr>
 <tr>
  <td class="rr">10.</td> <td>Al maestro di scuderia del papa</td> <td class="center cb">»</td> <td class="num">3</td>
 </tr>
 <tr>
  <td class="rr">11.</td> <td>Ai guarda-portoni</td> <td class="center cb">»</td> <td class="num">30</td>
 </tr>
 <tr>
  <td class="rr">12.</td> <td>Per un cavallo regalato</td> <td class="center cb">»</td> <td class="num">30</td>
 </tr>
 <tr>
  <td class="rr">13.</td> <td>Una sella per il medesimo</td> <td class="center cb">»</td> <td class="num">1</td>
 </tr>
 <tr>
  <td class="rr">14.</td> <td>Un cavallo ciascuno al protettore dell’Ordine, al cardinale di Novara, al protonotario Ermanno Dwerg; due al priore che suole introdurre le persone al papa.</td> <td>&#160;</td> <td>&#160;</td>
 </tr>
</table>

</div>

<div class="footnote" id="note6">
<p><span class="label"><a href="#tag6">6</a>.&#160;&#160;</span><i>Universis et singulis mercatoribus, cujuscumque nationis
et professionis vel sectæ, etiam Turcæ, Judæi, vel alii infideles
essent, ad civitates, terras, castra et loca Marchiæ anconitana,
cum familia ac mercibus ac bonis eorum quibuscumque vel
sine illis, veniendi, aut in eis standi, manendi, et negotiandi, ac
ab illis pro eorum libito voluntatis abeunii et recedendi etc.</i> Bolla
21 febbrajo 1547. Vedi il <i>Viaggio</i> di Montaigne, e le Relazioni
d’ambasciadori e del Botero.</p>
</div>

<div class="footnote" id="note7">
<p><span class="label"><a href="#tag7">7</a>.&#160;&#160;</span><span class="smcap">Tonduzzi</span>, <i>Storia di Faenza</i>, p. 605.
</p>

<p>
<span class="smcap">Baldassini</span>, <i>Memorie storiche dell’antichissima città di Jesi</i>.
Jesi 1774, p. 256.
</p>

<p>
<span class="smcap">Saracinelli</span>, <i>Notizie storiche della città d’Ancona</i>. Roma
1675, <span class="smcap lowercase">II</span>. p. 335.
</p>

<p>
<span class="smcap">Mariotti</span>, <i>Memorie storiche civili ed ecclesiastiche della
città di Perugia e suo contado</i>. Perugia 1806, p. 113.
</p>

<p>
Su tutto ciò vedi <span class="smcap">Ranke</span>, <i>Die Fürste und die Völker etc</i>.</p>
</div>

<div class="footnote" id="note8">
<p><span class="label"><a href="#tag8">8</a>.&#160;&#160;</span>Secondo Gregorio Leti (Vita di Sisto V, part. <span class="smcap lowercase">II</span>. 1. 4), al
venire di papa Sisto quest’erano le entrate delle primarie case
romane:
</p>

<table class="gener">
 <tr>
  <td>Dei Colonna, don Marcantonio gran connestabile del regno di Napoli, duca di Pagliano, principe di Sonnino</td> <td class="center cb">scudi</td> <td class="num">120,000</td>
 </tr>
 <tr>
  <td>Il duca di Zagarola, principe di Gallicano conte di Zarno</td> <td class="center cb">»</td> <td class="num">30,000</td>
 </tr>
 <tr>
  <td>Il principe di Palestrina cavaliere del Tosone</td> <td class="center cb">»</td> <td class="num">25,000</td>
 </tr>
 <tr>
  <td>Degli Orsini don Paolo Giordano, duca di Bracciano, grande di Spagna</td> <td class="center cb">»</td> <td class="num">100,000</td>
 </tr>
 <tr>
  <td>Don Giovan Antonio, duca di San Gemini, cavaliere del Santo Spirito</td> <td class="center cb">»</td> <td class="num">50,000</td>
 </tr>
 <tr>
  <td>Don Bertoldo, marchese del Monte San Sorino, conte di Pitigliano</td> <td class="center cb">»</td> <td class="num">200,000</td>
 </tr>
 <tr>
  <td>Don Latino, principe di Matrice</td> <td class="center cb">»</td> <td class="num">12,000</td>
 </tr>
 <tr>
  <td>Don Virginio, duca di Gravina, che poi sposò la pronipote di Sisto.</td> <td class="center cb">»</td> <td class="num">18,000</td>
 </tr>
 <tr>
  <td>Dei Savelli don Federico, principe d’Albo e del sacro romano Impero</td> <td class="center cb">»</td> <td class="num">50,000</td>
 </tr>
 <tr>
  <td>Il duca di Riccia</td> <td class="center cb">»</td> <td class="num">20,000</td>
 </tr>
 <tr>
  <td>Il duca di Sermoneta</td> <td class="center cb">»</td> <td class="num">20,000</td>
 </tr>
 <tr>
  <td>Il duca di Sermoneta della casa Gaetana di Spagna</td> <td class="center cb">»</td> <td class="num">50,000</td>
 </tr>
 <tr>
  <td>Il duca di Carpineta della casa Conti</td> <td class="center cb">»</td> <td class="num">18,000</td>
 </tr>
 <tr>
  <td>Don Lottarino Conti, principe di San Gregorio e duca di Palo</td> <td class="center cb">»</td> <td class="num">12,000</td>
 </tr>
 <tr>
  <td>Don Giorgio Cesarini, duca di Civitanova</td> <td class="center cb">»</td> <td class="num">30,000</td>
 </tr>
 <tr>
  <td>Il duca Sforza, duca di Segni, principe del sacro romano Impero</td> <td class="center cb">»</td> <td class="num">40,000</td>
 </tr>
 <tr>
  <td>Don Gregorio Buoncompagni, duca di Sora, marchese di Vignola, conte d’Arpino, nipote di Gregorio XIII</td> <td class="center cb">»</td> <td class="num">45,000</td>
 </tr>
 <tr>
  <td>Don Antonio Farnese, duca di Farnese</td> <td class="center cb">»</td> <td class="num">12,000</td>
 </tr>
 <tr>
  <td>Don Angelo Altemps, duca di Gelasi, conte di Soriano</td> <td class="center cb">»</td> <td class="num">24,000</td>
 </tr>
 <tr>
  <td>Don Federico Cesis, duca d’Acquasparta</td> <td class="center cb">»</td> <td class="num">70,000</td>
 </tr>
</table>

<p>
Inoltre furono trovate fin a cinquanta famiglie con una rendita
ciascuna dai cinque sino ai diecimila scudi al più, e sino ai
mille almeno. Trovò pure:
</p>

<table class="gener">
 <tr>
  <td>monasteri di regolari viventi in povertà</td> <td class="num">316</td> <td>&#160;</td> <td>&#160;</td>
 </tr>
 <tr>
  <td>monasteri di monache sotto alla povertà</td> <td class="num">67</td> <td>&#160;</td> <td>&#160;</td>
 </tr>
 <tr>
  <td>monasteri di regolari con rendita</td> <td class="num">128</td> <td>&#160;</td> <td>&#160;</td>
 </tr>
 <tr>
  <td><span class="spaced1">la quale</span> per tutti insieme era di</td> <td>&#160;</td> <td class="center cb">scudi</td> <td class="num">168,300</td>
 </tr>
 <tr>
  <td>monasteri di monache con rendita</td> <td class="num">54</td> <td>&#160;</td> <td>&#160;</td>
 </tr>
 <tr>
  <td><span class="spaced1">che</span> era</td> <td>&#160;</td> <td class="center cb">»</td> <td class="num">66,410</td>
 </tr>
</table>

</div>

<div class="footnote" id="note9">
<p><span class="label"><a href="#tag9">9</a>.&#160;&#160;</span><span class="smcap">Amiani</span>, <i>Memorie di Fano</i>, pag. 609.</p>
</div>

<div class="footnote" id="note10">
<p><span class="label"><a href="#tag10">10</a>.&#160;&#160;</span><span class="smcap">Leti</span>, <i>Vita di Sisto V</i>, part. <span class="smcap lowercase">II</span>. lib. <span class="smcap lowercase">I</span>. c. 3. Nel carteggio
del residente veneto a Roma, oltre moltissimi aneddoti congeneri,
si legge di un Diedi di Ravenna che, innamoratosi d’una
fanciulla Rasponi, l’ebbe alle sue voglie, poi a sposa. Il fratello
di questa, tenendosi ingiuriato, raccolse una sera da cento uomini,
ed entrò in città scalando la mura e con fiaccole; ed assalita
la casa de’ Diedi, vi trucidò gli sposi, un fratello canonico,
sorella e padre del marito, e servi, e fin quello ch’eragli stato
spia e guida; poi se n’andò dal regno pontifizio. Al 25 febbraio
1576.
</p>

<p>
Ivi si parla a dilungo del Piccolomini e de’ suoi: — Ultimamente
si messero per forza ad abitare in un palazzo del signor
Bonello per far scorta al mietere di alcune possessioni confiscate
del Piccolomini; con il qual sono centottanta bravi, che si fanno
strada ove lor piace. Et egli, avendosi lasciato crescere li
capelli con una ciera horribile, mette gran spavento a tutti, e
se ne va errando quando in una, quando in altra parte ecc.».
Al 1581.</p>
</div>

<div class="footnote" id="note11">
<p><span class="label"><a href="#tag11">11</a>.&#160;&#160;</span>Carteggio 10 settembre 1585; 16 agosto 1586.</p>
</div>

<div class="footnote" id="note12">
<p><span class="label"><a href="#tag12">12</a>.&#160;&#160;</span><i>Le langage du papa est italien sentant son ramage
boulognois qui est le pire idiome d’Italie, et puis de sa nature
il a la parole mal aysée. C’est un beau vieillard... le plus sain et
vigoureux qu’il est possible de désirer... d’une nature douce, peu
se passionnant des affaires du monde, grand bâtisseur... Il n’est
nulle fille à marier, à laquelle il n’aide pour la loger... Ses
réponses sont courtes et résolues, et perd-on temps de combattre
sa réponse par nouveaux arguments. En ce qu’il est juste, il se
croit; et pour son fil mesure, qu’il aime furieusement; il ne
s’ébranle pas contre cette sienne justice. Montaigne.</i></p>
</div>

<div class="footnote" id="note13">
<p><span class="label"><a href="#tag13">13</a>.&#160;&#160;</span>Vedansi gl’importantissimi dispacci veneti, pubblicati dal
Mutinelli. La ciarlatanesca vita scrittane dal Leti è confutata ad
ogni passo da quella seria dell’Hübner.</p>
</div>

<div class="footnote" id="note14">
<p><span class="label"><a href="#tag14">14</a>.&#160;&#160;</span>Dispacci veneti del 16 gennajo 1584.</p>
</div>

<div class="footnote" id="note15">
<p><span class="label"><a href="#tag15">15</a>.&#160;&#160;</span><i>Bullarium romanum</i>, tom. <span class="smcap lowercase">II</span>. <i>Constit. Sisti V</i>, 56.</p>
</div>

<div class="footnote" id="note16">
<p><span class="label"><a href="#tag16">16</a>.&#160;&#160;</span>Manoscritto Chigi, citato dal <span class="smcap">Ranke</span>, lib. <span class="smcap lowercase">IV</span>. 2.</p>
</div>

<div class="footnote" id="note17">
<p><span class="label"><a href="#tag17">17</a>.&#160;&#160;</span>Nei quali
</p>

<table class="gener">
 <tr>
  <td>la dogana di Roma figura per</td> <td class="center cb">scudi</td> <td class="num">182,450</td>
 </tr>
 <tr>
  <td>la dogana di Ancona</td> <td class="center cb">»</td> <td class="num">15,500</td>
 </tr>
 <tr>
  <td>la dogana di Civitavecchia</td> <td class="center cb">»</td> <td class="num">1,977</td>
 </tr>
 <tr>
  <td>le allumiere della Tolfa</td> <td class="center cb">»</td> <td class="num">31,780</td>
 </tr>
 <tr>
  <td>i censi di Spagna, Urbino, Ferrara, Parma, e altri feudatarj nel giorno di S. Pietro</td> <td class="center cb">»</td> <td class="num">35,500</td>
 </tr>
</table>

<p>
Fra i titoli che vendevansi erano i cavalieri Piani, del Giglio,
dei santi Pietro e Paolo, dello Speron d’oro, Laterani.
</p>

<p>
In un libro di conti cogl’introiti e spese dello Stato Pontifizio
nel 1585, posseduto dal Coppi, le rendite ascendono a
scudi 1,318,414; gl’interessi de’ luoghi di monte, cioè del debito
importavano scudi 281,968: dedotti i pesi, alla tesoreria avanzavano
scudi 449,756. Un altro conto del secondo anno di Sisto V
segna le entrate dello Stato papale in scudi 1,599,303.</p>
</div>

<div class="footnote" id="note18">
<p><span class="label"><a href="#tag18">18</a>.&#160;&#160;</span><span class="smcap">Leti</span>, part. <span class="smcap lowercase">III</span>. l. <span class="smcap lowercase">V</span>, secondo il quale tali cariche, oltre
l’onore, rendevano il sette, il dieci, fin il quattordici per cento.
Lo stesso, part. <span class="smcap lowercase">III</span>. l. <span class="smcap lowercase">III</span>, dice: — Quando un papa vuole fa miracoli,
e miracoli fece sempre Sisto perchè governò col capo e
col petto; ond’è che di lui fu detto che aveva il capo di ferro,
il cuore di Marte, il petto di bronzo, la mano d’acciajo, il piede
di Mercurio. E benchè dall’Evangelio non ne tirò mai la semplicità
della colomba, ne succhiò con tanto più ardore la prudenza
del serpente e forse il naturale; poichè non schizzò mai
veleno contro alcuno, che non fosse stato prima toccato. Non
intraprese mai cosa senza prima maturare i mezzi come dovea
fare per sostenerla; e da qui nasce che mai gli venne a vuoto
impresa alcuna, che si può dire quasi un miracolo in lui, perchè
non formava i disegni alla cieca, ma con cento occhi come Argo;
e dopo formati adoprava cento braccia come Briareo per farli
riuscire; di modo che con ragione dicevano gli ambasciatori:
<i>Sisto ci dà a tutti guanciate terribili ma con una così gran forza
di spirito, che bisogna dire</i> Amen <i>senza lamenti</i>».</p>
</div>

<div class="footnote" id="note19">
<p><span class="label"><a href="#tag19">19</a>.&#160;&#160;</span>I grossi debiti contratti da Urbano VIII e Innocenzo X
fanno credere che quei milioni fossero consumati. Nel marzo
1793 Cacault scriveva alla Convenzione di Francia, che in Castel
Sant’Angelo esisteva ancora un milione di scudi del tesoro
di Sisto V.</p>
</div>

<div class="footnote" id="note20">
<p><span class="label"><a href="#tag20">20</a>.&#160;&#160;</span>Il Fontana stesso descrisse il <i>Modo tenuto nel trasportare
l’obelisco Vaticano</i>. Su quell’operazione fu consultato anche Camillo
Agrippa milanese, filosofo e matematico, che stampò <i>Nuove
invenzioni sovra il modo di navigare</i>, ed altre opere; e condusse
l’Acqua Vergine sul monte Pincio.
</p>

<p>
Adamini di Montagnola, compaesano del Fontana, e il francese
Montferrand eressero, pochi anni fa, la colonna in onore
di Alessandro I a Pietroburgo, che è il maggiore monolito del
mondo.
</p>

<table class="gener">
 <tr>
  <td>Il fusto solo di essa pesa</td> <td class="center cb">chilogrammi</td> <td class="num">293,820</td>
 </tr>
 <tr>
  <td><span class="spaced1">cogli</span> apparati</td> <td class="center cb">»</td> <td class="num">423,500</td>
 </tr>
 <tr>
  <td>Mentre l’obelisco nudo pesava</td> <td class="center cb">»</td> <td class="num">337,000</td>
 </tr>
 <tr>
  <td><span class="spaced1">cogli</span> apparati</td> <td class="center cb">»</td> <td class="num">375,922</td>
 </tr>
</table>

<p>
* Il fatto del villano è messo in dubbio da taluni, ma il Cancellieri
nella <i>Descrizione delle funzioni della settimana santa</i>,
pag. 195, cita <span class="smcap">Angelo Rocca</span>, de Bibl. Vat., 250, <i>Taja</i>, <i>Descrizione
del palazzo Vaticano</i>, 440, e <span class="smcap">Chattard</span>, <i>Nuova descrizione
del Vaticano</i>, tom. <span class="smcap lowercase">III</span>, p. 20, che dicono quel fatto effigiato sopra
la finestra seconda della biblioteca vaticana. Colui fu un bravo
marinajo di San Remo, e i Bresca di colà conservano il privilegio
di somministrare le palme alla solennità di Roma. Il privilegio
dice: <i>Equidem nos minime latet te ex ea natum familia, ex qua
vir extit, qui provido sane consilio, utilique monitu, in Vaticano
obelisco efferendo multam diligentemque operam adhibuit, ac
propterea a rec. mem. Xisto V prædecessore nostro præcipuum
privilegium obtinuit, cujus vi ipse tantum, ejusque posteri, ceteris
exclusis, perpetuum jus haberent ferendi Romam palmeos
ramos pro pontificio sacello, aliisque urbis templis</i>. Allorchè
Pio VII stava prigioniero in Savona, il dottor Giacomo Bresca,
allora investito del privilegio, gli spediva le palme: e quando
esso papa ritornava a Roma, il Bresca gli mosse incontro con
una schiera di fanciulli, portanti bellissime palme: e il pontefice
in segno di gradimento fe collocare due di queste sulla sua
carrozza.</p>
</div>

<div class="footnote" id="note21">
<p><span class="label"><a href="#tag21">21</a>.&#160;&#160;</span>Carteggio veneto al 24 novembre 1590.</p>
</div>

<div class="footnote" id="note22">
<p><span class="label"><a href="#tag22">22</a>.&#160;&#160;</span>De Maisse, ambasciadore a Venezia, scriveva al suo re
il 4 ottobre 1592: <i>Il ne se parle à Rome que des réformations.
Le pape va en personne visiter les cellules des moines, et les va
trouver jusque dans le lit. Il les veut faire comme frères égaux
et en commun, et réduire trois monastères en un: chose qui leur
sera difficile à supporter, étant accoutumés dans leur aises et
commodités</i>.</p>
</div>

<div class="footnote" id="note23">
<p><span class="label"><a href="#tag23">23</a>.&#160;&#160;</span>Nelle notizie del Nores leggesi invece che il birro fu
assalito da un cane, e che Gabriele Foschetti, mastro di casa
Farnese, fu preso e decapitato il mercoledì santo del 1592. Il
Muratori pone il fatto al 1604.</p>
</div>

<div class="footnote" id="note24">
<p><span class="label"><a href="#tag24">24</a>.&#160;&#160;</span><i>Il Moro trasportato in Venezia, ovvero Racconti de’ costumi,
riti e religione de’ popoli dell’Africa, America, Asia ed
Europa</i>. Reggio 1672.</p>
</div>

<div class="footnote" id="note25">
<p><span class="label"><a href="#tag25">25</a>.&#160;&#160;</span><i>Conciliazione della Chiesa armena colla Chiesa romana
sopra le autorità de’ padri e dottori armeni</i>.</p>
</div>

<div class="footnote" id="note26">
<p><span class="label"><a href="#tag26">26</a>.&#160;&#160;</span>Secondo il cerimoniale allora prefisso, i baroni, i cavalieri
e le damigelle doveano dirgli, <i>Monsignore mio fratello</i>, ed
egli a loro <i>Bel fratello, Bella sorella</i>. Nelle funzioni procederebbe
il fratello di mezzo passo, e se a cavallo, della lunghezza
del collo del cavallo. I piatti doveano servirsegli coperti.
Cavalieri e dame nel presentarsegli e nel partire doveano
inclinare alquanto i ginocchi. Vedi <span class="smcap">Cibrario</span>, <i>Origini e progresso
delle istituzioni della monarchia di Savoja</i>. Torino 1854.</p>
</div>

<div class="footnote" id="note27">
<p><span class="label"><a href="#tag27">27</a>.&#160;&#160;</span>Carlo III rimostrava all’imperatore Carlo V che <i>par trois
fois que l’armée de l’empereur y a été, ce Piémont a été mangé,
pillé, composé et rançonné en toute extrémité, et non point en un
seul lieu, mais généralement par tout le pays</i>.</p>
</div>

<div class="footnote" id="note28">
<p><span class="label"><a href="#tag28">28</a>.&#160;&#160;</span>Nel 29 maggio 1613, il cardinale Maurizio di Savoja scrive
a suo padre Carlo Emanuele, che con grandissima difficoltà potè
trovare cinquanta scudi; che il principe Tommaso di Carignano
era senza vestiti nè altre cose più necessarie; e il 29 settembre
1614, che non si potè trovar oro per le catene da regalare agli
ambasciadori svizzeri.</p>
</div>

<div class="footnote" id="note29">
<p><span class="label"><a href="#tag29">29</a>.&#160;&#160;</span>L’ambasciator veneto Gian Francesco Morosini, in una
bellissima relazione del 1570, loda le galee di Emanuele Filiberto
di Savoja come delle migliori di Ponente, e soggiunge:
</p>

<p>
— Tratta sua eccellenza le ciurme di queste sue galere, come
quello che n’ha poche, eccellentemente; dando, oltre le minestre,
nei giorni ordinarj trentasei oncie di pane per cadauno, dove il
signor Giovanni Andrea Doria non ne dà più di trenta; per il
che il galeotto, oltre il suo bisogno, ha pane che gli avanza, il
quale può vendere a chi più gli piace, e delli denari comprarsi
delle altre cose; e comprano per lo più il vino, il quale in quelle
parti si ha per bonissimo mercato, tanto che rari sono quelli che
bevano mai acqua. Oltre questi, hanno quasi tutti essi forzati
anco delli altri denari; perchè, quando non sono impediti dal
navigare, fanno quasi tutti qualche mestiero, e tra gli altri calzette
di riguardo, delle quali cavano ogni anno molti denari:
e nell’ultima andata a Nizza di sua eccellenza non fu alcuna di
quelle sue galere che non vendesse calzette alli cortigiani per
centoventi o centocinquanta scudi d’oro almeno per cadauno.
</p>

<p>
«Oltre ai sessanta marinari, suole mettervi sino a ottanta o
cento combattenti; e a questi fa portare due archibugi per uno,
con cinquanta cariche, acconciate in modo con la polvere e palla
insieme ben legate in una carta, che, subito scaricato l’archibugio,
non ci è altro che fare, per caricarlo di nuovo, che mettere
in una sola volta quella carta dentro la canna con prestezza
incredibile, e ciò in tempo di bisogno fa fare da uno delli forzati,
avvezzato a questo, per ogni banco; onde, mentre che il soldato
attende a scaricar l’uno l’archibugio, il forzato gli ha già caricato
e preparato l’altro, di maniera che, senza alcuna intermissione
di tempo, vengono a piovere l’archibugiate con molto
danno dell’inimico e utile suo...
</p>

<p>
«Sempre negozia in piedi o camminando; sta pochissimo
in letto; parla poche parole, ma piene di sugo. È tutto nervo
con poca carne, ed ha negli occhi ed in tutti i movimenti del
corpo una grazia, che quasi eccede l’umanità; in tutte le sue
azioni ha una gravità meravigliosa e grandezza, e veramente
par nato a signoreggiare; parla italiano, francese, spagnuolo,
tedesco e fiammingo, sì che par nato in mezzo a loro. Accetta
di sua mano tutte le suppliche, volendo che la giustizia si distribuisca
sì al povero che al ricco; fa grandissima professione della
sua parola; invece di gentiluomini di bocca e di camera non si
serve che di cavalieri di san Maurizio, per indurre i nobili
ad entrarvi. A tavola si fa leggere sommarj di storie, delle quali
si diletta moltissimo; poi si ritira a lavorar d’artiglierie, di modelli
di fortezze, di fuochi artificiali con bravi artefici che trattiene;
ha gusto di conversare con uomini dotti in qualsivoglia
professione, e ragiona sempre con loro. Nella Germania è stimato
tedesco per essere della casa di Sassonia; da’ Portoghesi,
portoghese per sua madre; tra’ Francesi, francese per i parentadi
vecchi e nuovi; ma lui è italiano, e vuole essere tenuto
per tale».</p>
</div>

<div class="footnote" id="note30">
<p><span class="label"><a href="#tag30">30</a>.&#160;&#160;</span>Il Boldù, ambasciatore veneto, scriveva il 1561: — Vi sono
più cause di alterazioni e divisioni fra i sudditi di sua altezza,
come l’antica causa guelfa e ghibellina che ancora in qualche
parte regna; d’una delle quali è capo il signor di Racconigi, che
è la guelfa; e della ghibellina il signor di Masino; dai quali due
personaggi però si può dire che dipendano quasi tutti i gentiluomini
di Piemonte. Nell’entrata che fece sua altezza a Mondovì
furono per tagliarsi a pezzi duemila uomini delle ordinanze per
questa causa».
</p>

<p>
E il Morosini: — I suoi popoli non sanno industriarsi ad altro
servizio che di lavorar le terre, e lo dimostrano molto bene le
case loro, nelle quali non si vede tanta roba che vaglia quattro
denari: ma parlo degli uomini del contado e del popolo ancora,
perciocchè neppure hanno letti sui quali dormire, ma in cambio
di quelli usano certi sacconi pieni di foglie d’alberi, godendosi
il mondo appunto in quel modo, nel quale lo trovarono quando
ci vennero. I Piemontesi nascono buoni soldati, ma non si curano
nè d’arti di commercio ad imitazione dei nobili, e lasciano che
i forestieri s’arricchiscano; non hanno altro pensiero che di attendere
a mangiare, a bere ed ai piaceri; e credami vostra sublimità,
che non v’è artefice tanto basso che non vuol mangiare
salvaticine e darsi piacere. Il duca impiega ogni opera per risvegliarli,
ma con poco profitto. Li popoli che abitano la Savoja
sono timidi e vili, non si danno ad alcuno esercizio, nè tampoco
a quello delle armi; e fecero vedere questa poca inclinazione
allorquando il signor duca ordinò una milizia per la quale
avendo speso più di seimila scudi in armi, in poco tempo ritrovorno
che de’ morioni e corsaletti se n’erano serviti in far delle
pignatte e degli spiedi. Li nobili e feudatarj (della Savoja) sono
superbi, altieri e poco migliori della plebe».</p>
</div>

<div class="footnote" id="note31">
<p><span class="label"><a href="#tag31">31</a>.&#160;&#160;</span>Nella abolizione degli stati Emanuele Tesauro riponeva
la causa delle guerre civili di Piemonte nel seicento: — Nei
tempi andati quando i Sovrani di Savoja erano meno potenti, ed
i popoli erano più liberi, sentendo ancora qualche odor di repubblica,
signoreggiava nella Savoja e nel Piemonte un potentissimo
ed ai suoi monarchi formidabilissimo tribunale chiamato la
unione delli tre stati, ecclesiastico, nobile e popolare, il quale
usurpando una suprema ed illimitata autorità, chiamava se
stesso padre e tutore del principe, anzi principe nato a distinzione
del succeduto. Questi, allora che moriva il sovrano, traeva
a se medesimo tutta la sovrana potestà, ordinava la repubblica,
giudicava delle tutele e delle successioni contenziose tra dimestici
o stranieri pretensori del principato e ducato. Anzi facendo
il pedagogo sopra il principe adulto, censurava le sue azioni,
esaminava le risoluzioni della guerra e della pace, rifiutava o
limitava le dimande delle contribuzioni, opponeva ragioni alle
ragioni, e talvolta forza alla forza, non avendo allora il principe
altro erario che la libera volontà degli Stati, nè altre
armi che le armi loro. Onde non è meraviglia se in alcuni
regni la baldanza degli altri Stati sia giunta a segno di mettere
le mani sopra il suo re. Ma questo tribunale, dopo che i principi
di Savoja sono divenuti più forti e perciò più liberi, altrettanto
ha perduto di forza e di libertà, ed a poco a poco abbassato,
finalmente fu estinto. Chi volesse parlare oggidì di rinnovare
il tribunale dei tre stati, sarebbe reputato reo di maestà.
Parlo dei tre stati formati, e non materiali, uniti in un corpo
con piena e libera autorità giudiciale, e non partitamente richiesti
dei loro voti, che sogliono darsi a genio del più forte».
<i>Origine delle guerre civili del Piemonte in seguito dei campeggiamenti
del principe Tommaso di Savoja, descritti dal conte e
cavaliere gran croce don Emanuele Tesauro, che serve per apologia
contro Henrico Spondano</i>. In Colonia 1673, appresso Giacomo
Pindo, pag. 12-13.</p>
</div>

<div class="footnote" id="note32">
<p><span class="label"><a href="#tag32">32</a>.&#160;&#160;</span>Il suo inviato alla credenza generale di Lanzo, nell’aumentare
il prezzo del sale, ragionava: — Sua altezza non la ricerca
per altro, salvo per poter rimediare alle fortificazioni,
monizioni, artiglierie, ed altre cose in conservazione del Stato e
suoi sudditi, e <i>tanto più</i> che per questa via resterà meno gravato
il populo, poichè vi concorrono preti, frati, signori, monache
ed altri privilegiati».</p>
</div>

<div class="footnote" id="note33">
<p><span class="label"><a href="#tag33">33</a>.&#160;&#160;</span>— Dovendosi partire sua eccellenza (Emanuele Filiberto)
la mattina seguente per andare all’esercito (sotto Hesdin in
Fiandra), fu veduto, nell’imbrunire della sera innanzi, uscir dal
palazzo con un servitore solo, quanto incognito si poteva; onde
ognuno che lo vide e intese ciò, giudicò, come giovane che
egli era e a cui non spiacevano le donne, ch’egli andasse a pigliar
licenza da qualche sua innamorata. Niente di manco si
seppe di certo poi, che sua eccellenza andò al monastero di
San Paolo, dove essendo stato tutta la notte, si confessò, e la
mattina seguente, comunicato che si ebbe, e raccomandatosi a
Dio, s’avviò di lungo al carico suo del generalato dell’esercito».
<span class="smcap">Boldù</span>.
</p>

<p>
* E l’ambasciatore veneto, al 21 gennajo 1599, scriveva
alla sua repubblica: «Il signor duca è andato nove giorni continui
alla Madonna di Mondovì, trattenendosi ivi dalla mattina
assai per tempo fin quasi la sera, replicandovi, com’è costume,
ogni dì nove volte l’orazione efficacissimamente. La quale non
si discerne se sia o per dar grazia dell’essere uscito dai passati
pericoli, o se per fine abbia pur solamente la dimanda di restar
salvo da’ futuri».</p>
</div>

<div class="footnote" id="note34">
<p><span class="label"><a href="#tag34">34</a>.&#160;&#160;</span>Che nelle nozze si stipulasse che il primo figlio erediterebbe
il Milanese col titolo di re di Lombardia, lo credo un
sogno del Litta nelle <i>Famiglie celebri</i>. Nel capitolato per l’elezione
di Leopoldo I, il duca di Savoja si fece confermare il titolo
di vicario imperiale.</p>
</div>

<div class="footnote" id="note35">
<p><span class="label"><a href="#tag35">35</a>.&#160;&#160;</span>Secondo il divisato d’allora, per l’esercito comune contro
i Turchi avrebbero dovuto dare:
</p>

<table class="gener">
 <tr>
  <td>&#160;</td> <td class="center">fanti</td> <td class="center">cavalli</td> <td class="center">cannoni</td> <td class="center">vascelli</td>
 </tr>
 <tr>
  <td>Il papa</td> <td class="num">8000</td> <td class="num">1200</td> <td class="num">10</td> <td class="num">10</td>
 </tr>
 <tr>
  <td>Lombardia</td> <td class="num">8000</td> <td class="num">1500</td> <td class="num">8</td> <td class="num">6</td>
 </tr>
 <tr>
  <td>Venezia</td> <td class="num">10000</td> <td class="num">1200</td> <td class="num">10</td> <td class="num">25</td>
 </tr>
 <tr>
  <td>Repubblica italiana</td> <td class="num">10000</td> <td class="num">1200</td> <td class="num">10</td> <td class="num">8</td>
 </tr>
</table>

</div>

<div class="footnote" id="note36">
<p><span class="label"><a href="#tag36">36</a>.&#160;&#160;</span>Nel 1607 il duca di Savoja sbrigò e ottenne dall’imperatore
d’andar ambasciadore straordinario a Venezia per la pace
che trattavasi con Paolo V. Tre ragioni adduceva di questo desiderio:
1º perchè, se la guerra divampasse, egli sarebbe il primo
a sentirne i danni; 2º perchè voleva distruggere l’opinione che
godeva d’irrequieto e smanioso della guerra; 3º perchè l’imperatore,
il quale parlava di sposare la sua figlia, vedesse che
l’ambizione non era il suo vizio. Il Senato avea stabilito che
sessanta senatori col doge andrebbero incontrarlo all’isola di
San Clemente, ma il doge non uscirebbe dal bucintoro; sessanta
senatori lo condurrebbero all’udienza, ma il doge lo porrebbe
alla sinistra, e gli darebbe solo il titolo d’eccellenza. Per manco
di denaro o perchè non soddisfatto degli onori che la repubblica gli destinava, l’ambasciata non ebbe luogo. Suo figlio
Tommaso fu pure incaricato di altre che guastò colle pretensioni.
Vedi <span class="smcap">Vicquefort</span>, <i>L’ambassadeur et ses fonctions</i>.
Colonia 1690.</p>
</div>

<div class="footnote" id="note37">
<p><span class="label"><a href="#tag37">37</a>.&#160;&#160;</span>Vinciolo Vincioli aveva già preparato una canzone sull’impresa
di Ginevra, e fu pubblicata benchè riuscisse a male.
</p>

<div class="poem"><div class="stanza">
<p class="i01">Sola speme d’Italia e primo onore</p>
<p class="i02">  D’Europa, alto stupor del secol nostro,</p>
<p class="i02">  Saggio invitto guerrier, folgore e scoglio</p>
<p class="i02">  Di Marte, che di senno e di valore</p>
<p class="i02">  Sei dei principi altero e raro mostro,</p>
<p class="i02">  Che in verde etade hai mostro</p>
<p class="i02">  D’esser nato a domar l’antico orgoglio</p>
<p class="i02">  Del barbaro vicino, e di quegli empj</p>
<p class="i02">  Che, fuggendo il tuo scettro, ebber ardire</p>
<p class="i02">  Fabbricar nuova fede e nuova legge...</p>
</div></div>

<p>
Così dic’egli a Carlo Emanuele; lo felicita d’aver vinto l’empio
Bretone, il Gallo audace, l’invido Germano; e che Dio avesse
«percosso di sua mano l’alto tiranno che regnava tra l’Alpe e
tra Pirene», cioè Enrico IV; e così via bestemmia tutti i popoli
miscredenti.
</p>

<div class="poem"><div class="stanza">
<p class="i01">Or chi fia più che guerreggiare ardisca</p>
<p class="i01">Teco, signor, se in tua difesa hai l’ira</p>
<p class="i01">Di Dio, che al fondo i tuoi nemici ha messo?</p>
<p class="i01">Credo che in ciel s’ordisca</p>
<p class="i01">Che debban l’arme tue con breve guerra</p>
<p class="i01">Vincer tutta la terra,</p>
<p class="i01">La qual vinta che sia, dall’Indo a Tile</p>
<p class="i01">Sarà solo un pastor, solo un ovile.</p>
</div></div>

<p>
Intanto lo sollecita contro Ginevra:
</p>

<div class="poem"><div class="stanza">
<p class="i02">  Nè gioveralle il lago e la palude,</p>
<p class="i02">  Nè i fiumi che difendon l’alte mura:</p>
<p class="i02">  Già da lontan s’ascolta</p>
<p class="i02">  Il pianto e ’l grido dell’afflitte genti</p>
<p class="i02">  E lo strido e i lamenti,</p>
<p class="i02">  E già veder il Rodano mi pare</p>
<p class="i02">  Portar il sangue invece d’acque al mare...</p>
<p class="i01">Fa la pace fiorir di qua dall’Alpe,</p>
<p class="i02">  Mentre di là fera discordia ogn’ora</p>
<p class="i02">  Tiene in travaglio i popoli, che sono</p>
<p class="i02">  Verso Dio divenuti aspidi e talpe.</p>
</div></div>

<p>
Poi nel trattato di Bruzolo del 1610 il duca combinava una
nuova lega con Enrico IV, stabilendo di ottenere il Milanese
dopo conquistatolo, a patto di cedere a questo la Savoja, distruggere
il forte di Monmeliano, e consegnargli due fortezze del
Milanese. Protezione disinteressata!</p>
</div>

<div class="footnote" id="note38">
<p><span class="label"><a href="#tag38">38</a>.&#160;&#160;</span>Il maresciallo di Crequi scrive a Luigi XIII: <i>Le duc de
Savoie accuse monsieur le connétable de n’avoir pas voulu laisser
prendre la ville de Gênes parce qu’il entretenait des intelligences
secrètes avec les principaux magistrats. Je ne dissimulerai point
à votre majesté que nous pouvions prendre Gênes, mais on n’a
pas cru que le service de votre majesté le permit. Monsieur le
duc de Savoie se serait mis en possession de la ville, et aurait
voulu la garder pour lui. Si votre majesté veut entreprendre une
guerre avantageuse en Italie, envoyez-y, sire, sous la conduite d’un
de vos bons généraux, une armée nombreuse et supérieure à celle
de Savoie, de manière que vous puissiez faire la loi à monsieur
le duc, et qu’il ne prétende pas disposer de tout à sa fantaisie</i>.
</p>

<p>
Su quest’età spargono moltissima luce le lettere del D’Ossat,
oscuro francese, assunto alla porpora pei proprj meriti, massime
per la ribenedizione d’Enrico IV. Era stato segretario del cardinale
d’Este nel 1582, poi direttore dell’ambasciata francese, infine
ambasciadore a Firenze, a Venezia, a Roma, Amelot de la
Houssaie, noto pubblicista, corredò quelle lettere di note, che
anch’esse illustrano la condizione del nostro paese e i personaggi
che vi figurarono.
</p>

<p>
D’Ossat, nemicissimo al duca di Savoja, gli suppone i disegni
più ribaldi. Nella lettera <span class="smcap lowercase">CCXXXII</span> avvisa Enrico IV de’ disegni
di esso contro di lui, e soggiunge: <i>J’ai horreur de vous ajouter
une autre chose, que gens de qualité m’ont dit qu’il attend
avec plus de désir et d’espérance que tout cela; mais je ne dois
et ne puis vous faire plus longuement. C’est le succès et événement
des embuches et assassinats qu’il a dressés et apostés en
diverses façons contre la vie de votre majesté, dont Dieu vous
préservera, et le confondra lui, comme il mérite, moyennant la
précaution, dont votre majesté et vos serviteurs useront. Ces
choses ne se disent pas par tenans et aboutissans; mais le naturel
et la façon de procéder de l’homme les rendent trop vraisemblables,
et méritent que votre majesté et tous ses serviteurs y
prennent garde</i>. E nella seguente: <i>Monsieur de Savoie vous a
meshui fait assez connaître, qu’il n’a point de conscience, ni de
crainte de Dieu, et moins soin de son honneur et réputatation,
ni aucune vergogne des hommes</i>.
</p>

<p>
Interrogato dal papa del suo parere sulla guerra tra Francia
e Savoja nel 1600, insiste perchè il papa ne levi l’occasione
col far che il duca restituisca Saluzzo, paese dovuto alla
Francia, e necessario all’equilibrio d’Italia, dove altrimenti
rimane despota la Spagna. Divisando i caratteri de’ combattenti
dice: <i>Monsieur de Savoie est de telle complexion qu’il veut
prendre l’autrui et sur plus grands qu’il n’est, et ne veut point
rendre; veut encore contracter et faire des accords, promettre,
signer, confirmer et reconfirmer, et ne point tenir, ne rien
exécuter, prenant pour galanterie de violer la foi... Avec tout
cela il pense de se mantenir en cette façon de procéder par
son bel esprit, fertil en toutes sortes d’inventions et de déguisements,
et par les forces d’Espagne, et par l’autorité de votre
sainteté, sachant le respect que le roi vous porte, et l’extrême
désir que vous avez de conserver la paix</i>.
</p>

<p>
All’acquisto di Saluzzo erano contrarj tutti i principi d’Italia,
e offrivano denari perchè Enrico rompesse il patto; D’Ossat lo
considera sempre come un’usurpazione, e non sa darsene pace;
e rammenta al re come, lasciandolo al duca, <i>perdrait beaucoup
la réputation, qui est celle par laquelle les rois et princes se
maintiennent bien plus souvent que par toutes leurs forces et
moyens</i>. Ben sel sapeva il duca, il quale diceva: la reputazione
esser la pupilla del principato».
</p>

<p>
Amelot de la Houssaie, nelle note alla lettera <span class="smcap lowercase">LVII</span> del D’Ossat,
dice di Carlo Emanuele: <i>Ce due était si ambitieux, si entreprenant
et si déloyal, que l’on se défiait autant de lui quand
il avait de bonnes intentions que lorsqu’il en avait de mauvaises.
Tous les historiens de son temps ont loué hautement
sa valeur militaire, son intrépidité, sa liberalité, sa pénétration,
son expérience, mais ils l’ont tous accusé d’avoir été sans foi</i>. — Siri,
nelle Memorie secrete, <span class="smcap lowercase">VII</span>: «Principe per vastità d’ingegno
e per intrepidità di cuore incapace di sgomento; de’ maggiori
che habbino regnato lungo tempo avanti di lui; fregiato
d’eccelse virtù e imbrattato di molti vizj, che lo resero notato
nel mondo per turbolento, ambiziosissimo, infido, ecc. — Il cardinale
Bentivoglio nelle <i>Memorie</i>: «Queste sì rare virtù venivano
sommamente oscurate dall’ambizione, la quale regnava
in lui con tal eccesso, che portandolo continuamente a torbidi,
vasti, e per lo più fallaci disegni, faceva ch’egli, invece di misurarsi
con la misura sua propria, usasse molto più quella dei re,
alle cui prerogative non potendo soffrir di cedere, come principe
di tanta eminenza anch’egli, e d’una casa tutta mista di
sangue regio ancor essa; perciò cercava sempre inquietamente
con tutti i mezzi di rendere alle grandezze loro, quanto più poteva,
uguali le sue». — E il procuratore Battista Nani dice che
questo duca «al solo interesse immobilmente indirizzò le sue
azioni».</p>
</div>

<div class="footnote" id="note39">
<p><span class="label"><a href="#tag39">39</a>.&#160;&#160;</span>Un fatto particolare mostri la natura delle relazioni
internazionali. È noto che l’Inghilterra si era sottratta al papa
e al cattolicismo. A Roberto Dudley, duca di Northumberland,
erano stati dal re d’Inghilterra sequestrati i feudi; ed egli si
volse all’imperatore, volendo ancora considerarlo come signor
sovrano quale nel medioevo, e questo emanò una bolla, ove
cassava la confisca. Tale bolla fu confermata dal papa, il quale
al vicario generale dell’arcivescovo di Firenze commise di procedere
e giudicare la causa fra il duca e il re. E il vicario
sentenziò doversi il duca reintegrar nelle sue ragioni e risarcirlo
con otto milioni ducentomila sterline; sentenza della
quale poteasi eseguire la disposizione sopra qualunque Inglese
non cattolico per via d’arresti, esecuzioni, sequestri (1626). Ma
per eseguirla voleasi la forza; e Dudley non sentendosela,
divisò di vendere quel titolo ad alcun potente, che se ne valesse
in occasione di guerra. La offrì dunque al duca di Savoja,
il quale peritossi alquanto, poi stimò più prudente informarne
il re d’Inghilterra, avvertendolo tenersi in guardia, che non
avvenisse come sotto Urbano VIII, quando ai sudditi inglesi
fu nociuto assai con sequestri di gran valore. <span class="smcap">Sclopis</span>, <i>Relazioni
politiche tra la dinastia di Savoja e il Governo britannico</i>. 1853.</p>
</div>

<div class="footnote" id="note40">
<p><span class="label"><a href="#tag40">40</a>.&#160;&#160;</span>Nel 1615, 5 giugno, si fece un concordato tra il fôro
ecclesiastico milanese e il secolare, diviso in quindici capi.</p>
</div>

<div class="footnote" id="note41">
<p><span class="label"><a href="#tag41">41</a>.&#160;&#160;</span><span class="smcap">Pietro Gritti</span>, <i>Relazione di Spagna, letta al senato di
Venezia l’ottobre</i> 1620.</p>
</div>

<div class="footnote" id="note42">
<p><span class="label"><a href="#tag42">42</a>.&#160;&#160;</span><span class="smcap">Tassoni</span>, nelle <i>Filippiche</i>.</p>
</div>

<div class="footnote" id="note43">
<p><span class="label"><a href="#tag43">43</a>.&#160;&#160;</span>Il lotto, detto del Seminario, pare fosse introdotto a Genova
al principio del secolo <span class="smcap lowercase">XVI</span>: speculazione privata, che andava
a usufruttare la credula avidità anche in altri paesi. I principi
di Savoja lo proibirono, ma per fiscalità, anzichè per intento
morale; e Carlo Emanuele II, che v’avea sin comminata la
galera per cinque anni e la confisca nel 1655, nel 1674 permetteva
a Cesare Chiapissone d’introdurlo ne’ suoi Stati, col
solo aggravio di cinque doti da cento lire da distribuirsi a
povere fanciulle. Nel 1696 appaltavasi per lire settemila cinquecento.</p>
</div>

<div class="footnote" id="note44">
<p><span class="label"><a href="#tag44">44</a>.&#160;&#160;</span><span class="smcap">Cavazio Della Somaglia</span>, <i>Alleggiamento dello Stato di
Milano</i>. 1653.</p>
</div>

<div class="footnote" id="note45">
<p><span class="label"><a href="#tag45">45</a>.&#160;&#160;</span>Filippo II di Spagna in dote a sua figlia, sposata al duca
di Savoja, diede di percepire all’anno sessantamila ducati dalle
rendite del Milanese, e ottomila da quelle di Napoli.</p>
</div>

<div class="footnote" id="note46">
<p><span class="label"><a href="#tag46">46</a>.&#160;&#160;</span>Erano feudatarj, i Visconti a Gallarate, a Dairago, a
Pontirolo, a Binasco, a Olgiate Olona, Ossona, Canonica; a Busto
i Marliano; a Landriano i Taverna; gli Arconati a Dairago; i
Fossati a Nerviano; i Castelli a Parabiago; i Missaglia a Seregno;
i Bigli a Saronno; i Gallarati a Concesa; i Mariani a Mariano; i
Pietrasanta a Galliano e Paderno; i Cusani a Chignolo; i
Branda a Castiglione, ad Appiano e nel Varesotto; i Trivulzi
a Settala; i Medici a Melegnano; i Biumi a Binasco; i Crivelli
ad Agliate; i Sirtori a Torrevilla; i Brebbia a Barzago; gli Airoldi
a Lecco; gli Sfondrati e i Dal Verme a Nibionno; i Durini
a Monza; gli Archinti a Ficino; i Visconti Sforza a Caravaggio;
i Monti nella Valsassina; gli Aresi a Osnago, a Meda e Barlassina;
i Borromei a Valcuvia, a Brebbia, a Robecco, ad Arcisate,
nell’Alessandrino, sul lago Maggiore; e così nel Pavese i Mandelli,
i Beccaria, i Belgiojoso, gl’Isimbardi, i Gattinara; nel Cremonese
i Melzi, i Del Mayno, gli Schinchinelli, i Rosales, gli
Schizzi, gli Affaitati, i Salazar, gli Stampa; nell’Alessandrino
gli Spinola, i Trotti, gli Stampa, i Bonelli, i Pallavicini di Genova;
nel Tortonese i Cavalchino, i Marini, gli Spigno; nel Comasco
i Gallio duchi d’Alvito, i Crivelli, gli Alberti, i Lambertenghi,
i Riviera; nel Novarese i Tornielli, i Bolognini, i Caccia, i
Serbelloni, i Trivulzi, i Modroni, i Somaglia, i Masserati...</p>
</div>

<div class="footnote" id="note47">
<p><span class="label"><a href="#tag47">47</a>.&#160;&#160;</span>Gregorio Leti ha una romanzesca vita dell’Arese, e tra
altre cose narra che un suo cameriere accumulò un tesoro
col farsi dar dieci soldi da ciascuno che presentasse un memoriale
pel presidente. Il Leti apre essa vita con queste frasi: — Ah!
fia possibile che sia morto l’Arese! Ah Parca micidiale,
chi ti diè il potere di satollarti di simili squisitezze? E
vuoi poi essere chiamata Parca, se sei sì ingorda e famelica? Va,
hai vinto, morte, ma la tua vittoria non ha riportato che una
corona languida, frale, arida ed arsiccia, posciachè colla tua
falce non hai potuto recidere quello stelo che fa rivivere immortale
nel mondo la fama del presidente Bartolomeo Arese... Se
i caratteri non hanno ritegno per inoltrarsi nella posterità più
remota, va, io ti rendo priva di molti trofei la tua vittoria, giacchè
con queste linee ti tolgo l’opimezza che speravi con questo
tuo colpo».</p>
</div>

<div class="footnote" id="note48">
<p><span class="label"><a href="#tag48">48</a>.&#160;&#160;</span>Il duca di Rohan, verso il 1600, dice di Milano: <i>Sous
cet Etat et celui de Naples, les gentilshommes ne sont point marchands,
comme par tout le reste de l’Italie, et son fort somptueux
en riches habillements et pour eux et pour leurs chevaux; appliquent
toute leur industrie à faire quelque jour de parade et
particulièrement au carneval, que leurs riches habillements
suppléent au défaut de leur bonne mine, ce qui a tellement
fait adonner les artisans à bien travailler, qu’ils se sont rendus
excellents, chacun en leur métier, surtout ceux d’Italie; de
façon que qui veut avoir de belles armes, de belle étoffe, de
beaux harnais de chevaux, de toute sorte de broderie, et bref de
tout ce qu’on peut souhaiter, il n’en faut point chercher ailleurs si
Milan n’en fournit</i>.
</p>

<p>
Della cittadella dice che <i>c’est la plus accomplie que j’aie jamais
vu, n’y manquant rien, à mon jugement, sinon que la garnison
n’est pas française.</i></p>
</div>

<div class="footnote" id="note49">
<p><span class="label"><a href="#tag49">49</a>.&#160;&#160;</span>Varie gride. E vedi i nostri <i>Ragionamenti sulla storia
lombarda nel secolo</i> <span class="smcap lowercase">XVII</span>.</p>
</div>

<div class="footnote" id="note50">
<p><span class="label"><a href="#tag50">50</a>.&#160;&#160;</span>«Non avendo sua eccellenza desiderato mai cosa che
la quiete e sollevamento delli vassalli di questo Stato, che
tanto lo meritarono per la loro fedeltà e divotione al servigio di
sua maestà, e mostrando l’esperienza che la principal rovina
che sentono dipende dalli eccessi e rapacità d’alcuni soldati mal
disciplinati, dalle cui male attioni risulta, non solamente discredito
a quelli che si contengono nell’osservanza delli ordini, ma
inconvenienti, danni e molti delitti gravi ed enormi, e che la
maggior parte dei disordini procedono dal mal esempio, negligenza,
tolleranza, dissimulazione dei capitani...» Grida 4 marzo
1637.</p>
</div>

<div class="footnote" id="note51">
<p><span class="label"><a href="#tag51">51</a>.&#160;&#160;</span>Istoria milanese in latino. All’opposto il Boccalini, nella
<i>Pietra del Paragone politico</i>, loda i Milanesi «virtuosi italiani,
i quali per la mirabile fecondità delli ingegni loro, nati all’invenzione
di cose eleganti, da Apollo meritamente vengono chiamati
<i>primogeniti delle lettere</i>».</p>
</div>

<div class="footnote" id="note52">
<p><span class="label"><a href="#tag52">52</a>.&#160;&#160;</span>In tempo di simile baldoria capitò ad Acerra una compagnia
di commedianti, e subito fu presa a motti dai vendemmiatori;
quelli risposero, ma furono sopraffatti dalle arguzie
d’un Puccio d’Aniello. Laonde quei commedianti proposero
a costui d’entrare nella loro banda, ed egli colle buffonerie sue
traeva gran gente ai loro spettacoli. Morto, altri l’imitarono,
e vuolsi da ciò cominciasse la maschera del Puciniello o Pulcinella.</p>
</div>

<div class="footnote" id="note53">
<p><span class="label"><a href="#tag53">53</a>.&#160;&#160;</span><i>Tesoro politico</i>, tom. <span class="smcap lowercase">I</span>. p. 317; <span class="smcap">Conti</span>, <i>Storia de’ suoi
tempi</i>, lib. <span class="smcap lowercase">II</span>. 37.</p>
</div>

<div class="footnote" id="note54">
<p><span class="label"><a href="#tag54">54</a>.&#160;&#160;</span>Dei vicerè un solo napoletano, il conte di Santa Severina;
come un solo milanese governatore a Milano, il cardinale
Teodoro Trivulzio. Ecco i vicerè di Napoli.
</p>

<table class="gener">
 <tr>
  <td class="rr">1501</td> <td>Don Gonsalvo di Cordova.</td>
 </tr>
 <tr>
  <td class="rr">7</td> <td>Don Giovanni d’Aragona, conte di Ripacorsa.</td>
 </tr>
 <tr>
  <td class="rr">9</td> <td>Don Ramon di Cardona.</td>
 </tr>
 <tr>
  <td class="rr">22</td> <td>Carlo di Lannoy.</td>
 </tr>
 <tr>
  <td class="rr">27</td> <td>Don Ugo di Moncada.</td>
 </tr>
 <tr>
  <td class="rr">28</td> <td>Filiberto di Châlons, principe d’Orange.</td>
 </tr>
 <tr>
  <td class="rr">29</td> <td>Cardinale Pompeo Colonna.</td>
 </tr>
 <tr>
  <td class="rr">32</td> <td>Don Pedro Alvarez di Toledo.</td>
 </tr>
 <tr>
  <td class="rr">53</td> <td>Cardinale Pacheco.</td>
 </tr>
 <tr>
  <td class="rr">55</td> <td>Ferdinando di Toledo, duca d’Alba.</td>
 </tr>
 <tr>
  <td class="rr">59</td> <td>Don Perafan di Rivera, duca d’Alcala.</td>
 </tr>
 <tr>
  <td class="rr">71</td> <td>Cardinale Granuela.</td>
 </tr>
 <tr>
  <td class="rr">75</td> <td>Don Inigo Lopez Hurtado di Mendoza, marchese di Mondejar.</td>
 </tr>
 <tr>
  <td class="rr">79</td> <td>Don Giovanni di Zuniga, principe di Pietraporsia.</td>
 </tr>
 <tr>
  <td class="rr">82</td> <td>Don Pedro Giron, duca d’Ossuna.</td>
 </tr>
 <tr>
  <td class="rr">86</td> <td>Don Giovanni di Zuniga, conte di Miranda.</td>
 </tr>
 <tr>
  <td class="rr">95</td> <td>Don Enrico di Guzman, conte d’Olivarez.</td>
 </tr>
 <tr>
  <td class="rr">99</td> <td>Don Ferrante Ruiz di Castro, conte di Lemos.</td>
 </tr>
 <tr>
  <td class="rr">1603</td> <td>Don Giovanni Pimentel d’Herrera.</td>
 </tr>
 <tr>
  <td class="rr">10</td> <td>Don Pedro di Castro, conte di Lemos.</td>
 </tr>
 <tr>
  <td class="rr">18</td> <td>Don Pedro Tellez y Giron duca d’Osanna.</td>
 </tr>
 <tr>
  <td class="rr">21</td> <td>Cardinale Borgia di Candia.</td>
 </tr>
 <tr>
  <td>&#160;</td> <td>Cardinale Zapata.</td>
 </tr>
 <tr>
  <td class="rr">22</td> <td>Don Antonio di Toledo, duca d’Alba.</td>
 </tr>
 <tr>
  <td class="rr">29</td> <td>Don Ferrante Afan di Ribera, duca d’Alcala.</td>
 </tr>
 <tr>
  <td class="rr">31</td> <td>Don Emanuele di Guzman, marchese di Monterey.</td>
 </tr>
 <tr>
  <td class="rr">37</td> <td>Don Ramiro Guzman, duca di Medina las Torres.</td>
 </tr>
 <tr>
  <td class="rr">44</td> <td>Don Giovanni di Cabrera, ammiraglio di Castiglia.</td>
 </tr>
 <tr>
  <td class="rr">46</td> <td>Don Rodrigo Ponce di Leon, duca d’Arcos.</td>
 </tr>
 <tr>
  <td class="rr">48</td> <td>Don Inigo Velez, conte d’Ognate.</td>
 </tr>
 <tr>
  <td class="rr">53</td> <td>Don Garcia di Haro, conte di Castrillo.</td>
 </tr>
 <tr>
  <td class="rr">59</td> <td>Don Gaspare Bragamonte Guzman, conte di Pegnaranda.</td>
 </tr>
 <tr>
  <td class="rr">64</td> <td>Don Pasquale cardinale d’Aragona.</td>
 </tr>
 <tr>
  <td class="rr">66</td> <td>Don Pedro Antonio d’Aragona.</td>
 </tr>
 <tr>
  <td class="rr">72</td> <td>Don Antonio d’Alvarez, marchese d’Astorga.</td>
 </tr>
 <tr>
  <td class="rr">75</td> <td>Don Ferrante Fajardo, marchese di Los Velez.</td>
 </tr>
 <tr>
  <td class="rr">83</td> <td>Don Gaspare di Haro, marchese del Carpio.</td>
 </tr>
 <tr>
  <td class="rr">87</td> <td>Don Francesco Benavides, conte di Santo Stefano.</td>
 </tr>
 <tr>
  <td class="rr">96</td> <td>Don Luigi della Cerda, duca di Medina Cœli.</td>
 </tr>
</table>

</div>

<div class="footnote" id="note55">
<p><span class="label"><a href="#tag55">55</a>.&#160;&#160;</span>È caratteristico il bando pubblicato dal vicerè in Palermo
il 28 maggio 1621: — Convenendo al servizio di sua
maestà cumulare et ammassare quella maggior somma di denaro
che si può dal suo real patrimonio, per soccorrere et subvenire
alle urgentissime necessità che soprastano, ed alla conservazione
degli Stati e dominj di sua maestà e sua real corona, per
esecuzione di ordine dato per sue reali e duplicate lettere a sua
eccellenza dirette, colla deliberatione, voto e consiglio del tribunale
del real patrimonio, ha deliberato vendere ed alienare,
cossì a tutti passati, come per termino ad redimendum, ogni giurisditione
di mero e misto imperio, alta e bassa, cum gladii potestate,
a tutte quelle città et università e terre del regno che la
vorranno comprare; nec non vendersi a tutti e qualsivoglia signori,
baroni di vassalli, feudatarj e pezzi di territorj e burgensatici
etiam che dette baronie, feudi, territorj e burgensatici
fossero posti e siti dentro o fora di territorj e giurisditione di
università; pretende sua eccellenza vendere a tutti passati
tutte quelle giurisditioni di mero e misto imperio, venditi et
alienati cum certa gratia redimendi, a tutti passati absque spe
redimendi; e questo per quella maggiore somma e prezzo che
potrà convenire, cossì de’ contanti, come ad tempus. Per tanto
in virtù del presente bando si notifica a tutte e qualsivoglia persone,
officiali di università, signori, padroni di stati, di terra et
habitatione, baroni e feudatarj, e qualsivoglia padroni di territorj
e burgensatici, che volessero attendere alla compra del
mero e misto imperio in larga forma di dette università, loro
territorj, e di detti stati, baronali e feudi e loro territorii e
di detti stati, baronie, feudi e loro territorj, e delli sudetti
burgensatici e territorj, e che sieno situate nelli territorj
delle città demaniali o di altri, habbiano e debbiano comparire
nel tribunale del real patrimonio con loro memoriali oblatorj,
che si accetteranno le offerte proficue al servitio di sua maestà,
e che il prezzo sia parte di contanti e parte ad tempus. E di più
si notifica a tutti officiali di università, e signori padroni di vassalli,
feudatarj et altri, che avessero comprato mero e misto
imperio con certa gratia redimendi, che vedendo quella comprare
con loro memoriali oblatorj, che si accetterà l’offerta che sarà
parimenti proficua per il servizio di sua maestà e della forma e
maniera di sopra espressate. <i>Promulgetur: Corsettus F. P. — Billia
Attuarius</i>».</p>
</div>

<div class="footnote" id="note56">
<p><span class="label"><a href="#tag56">56</a>.&#160;&#160;</span>Opera capitale è <span class="smcap">Camillo Tutini</span>, <i>Dell’origine e fondazione
dei seggi di Napoli</i>. 1644.</p>
</div>

<div class="footnote" id="note57">
<p><span class="label"><a href="#tag57">57</a>.&#160;&#160;</span>Carteggio del residente del duca d’Urbino. In una grida,
spesso ripetuta con qualche varietà, leggiamo: — Essendo pervenuto
a nostra notizia che, per l’avidità di alcune persone poderose
ed ingordigia dei venditori, il prezzo dei grani ed orzi si
è alterato dal tempo della raccolta in qua a prezzi eccessivi, in
grandissimo danno e pregiudizio dei poveri di tutto il regno, ecc....
e volendo rimediar come si conviene a cosa di tanto pregiudizio
del regno, ecc.».</p>
</div>

<div class="footnote" id="note58">
<p><span class="label"><a href="#tag58">58</a>.&#160;&#160;</span><span class="smcap">Zazzera</span>, <i>Governo del duca d’Ossuna</i>. Perciò il Boccalini,
nella <i>Pietra del Paragone politico</i>, dice che la Spagna «figurata
da una potente reina, ha il corpo pieno di sanguisughe, per la
maggior parte genovesi; e ve ne sono di quelle grosse come anguille
di Comacchio».</p>
</div>

<div class="footnote" id="note59">
<p><span class="label"><a href="#tag59">59</a>.&#160;&#160;</span>Il residente del granduca scriveva al 27 luglio 1606: — Qui
si sta senza pane e senza vino, con imposizione di nuove
gabelle».
</p>

<p>
5 settembre 1606: — Qui si contano li homini per quartieri
e per le case; e si sta in tanta necessità, che danno cinque tornesi
di pane per bocca; e chi ne vuol più, ha da comprarse lo
pane fatto fare per forestieri, che è piccolissimo».
</p>

<p>
23 aprile 1607. — La carestia è per lo Regno tanto grande,
che vengono le comunità insieme in Napoli, e vanno gridando
per la città pane. Ed è calata tanta poveraglia, che piaccia al
Signore che questa città non si appesti, perchè le genti muoiono
per le strade».
</p>

<p>
10 marzo 1609. — Per beneficio di questa città si erano messe
gabelle sopra ogni sorta di legno e legnami, e sopra ogni sorta
di corami, con mira di vedere di poter rimediare in qualche
parte tanto debito. Ma questo popolaccio di Napoli, non potendo
comportare questa repentina novità, è stato per farne tumulto».
</p>

<p>
Francesco Palermo pubblicò nell’<i>Archivio storico italiano</i> una
preziosa raccolta di documenti intorno alla condizione economica
del Regno dal 1522 al 1647. In lettere del residente in Napoli
pel duca d’Urbino leggiamo: 31 dicembre 1611. — Il signor
conte (di Lemos) ha con dolce maniera indotti i trattenuti a
sottoscriversi di restar contenti di sei mesate del loro soldo,
facendo dire che non forza nessuno, ma che mirerà con buon
occhio quelli che lo faranno, e gli altri no; e che gli uni saranno
nell’avvenire ben pagati, e gli altri male. Così tutti
corrono a gara a far quello che sua eccellenza desidera, e vi
è chi perde tre o quattromila ducati, che non ha altrettanto al
mondo».
</p>

<p>
17 luglio 1621. — Qua la moneta è tanto scarsa, che ogni
mille ducati non sono scudi quattrocento d’argento, per esser
moneta piccola, tagliata e falsa: e così non potendo nè avendo
modo il creditore dove investire detta moneta, s’induce a calare
a sei ed a sei e mezzo per cento».
</p>

<p>
4 febbrajo 1622. — La confusione e danno incredibile che
tuttavia si va augumentando in questa città e in tutto il regno
per cagione di queste zanette da cinque grani, infamissime e
vituperose, non si può esprimere. Basta solo a dire che è difficilissimo
il poter trovare da vivere con questa sorta di moneta,
e d’altre non se ne vedono: e se dura niente più, si morranno
le genti di necessità, sendo la roba rincarita eccessivamente
tutta, e quel che è peggio, non se ne può avere».</p>
</div>

<div class="footnote" id="note60">
<p><span class="label"><a href="#tag60">60</a>.&#160;&#160;</span>Così dice la Relazione elzeviriana che enumera le seguenti
torri del littorale:
</p>

<table class="gener">
 <tr>
  <td>In Terra di Lavoro</td> <td class="num">32</td>
 </tr>
 <tr>
  <td>Nel Principato citeriore</td> <td class="num">69</td>
 </tr>
 <tr>
  <td>Nella Basilicata</td> <td class="num">7</td>
 </tr>
 <tr>
  <td>Nella Calabria citeriore</td> <td class="num">27</td>
 </tr>
 <tr>
  <td>Nella Calabria ulteriore</td> <td class="num">50</td>
 </tr>
 <tr>
  <td>In Terra d’Otranto</td> <td class="num">65</td>
 </tr>
 <tr>
  <td>In Terra di Bari</td> <td class="num">16</td>
 </tr>
 <tr>
  <td>Nell’Abruzzo citeriore</td> <td class="num">7</td>
 </tr>
 <tr>
  <td>Nell’Abruzzo ulteriore</td> <td class="num">6</td>
 </tr>
 <tr>
  <td>Nella Capitanata</td> <td class="num">22</td>
 </tr>
</table>

<p>
Essa Relazione dà che il Napoletano rendeva due milioni
cinquecentomila ducati, compresovi un milione ducentomila che il
popolo dà al re ogni due anni a titolo di donativo, e trentun grano
che paga ogni fuoco per gli alloggi, e sette grani pei custodi
delle torri marittime, e nove per la manutenzione delle strade,
e cinque pei bargelli di campagna; ma la rendita basta appena
alle spese.</p>
</div>

<div class="footnote" id="note61">
<p><span class="label"><a href="#tag61">61</a>.&#160;&#160;</span><span class="smcap">Giulio Cesare Capaccio</span>, <i>Il forestiere</i>. Napoli 1634.</p>
</div>

<div class="footnote" id="note62">
<p><span class="label"><a href="#tag62">62</a>.&#160;&#160;</span><span class="smcap">Guerra</span> e <span class="smcap">Bucca</span>, <i>Diurnali</i>.</p>
</div>

<div class="footnote" id="note63">
<p><span class="label"><a href="#tag63">63</a>.&#160;&#160;</span>Lib. <span class="smcap lowercase">XXXIII</span>. c. 4. Della condizione delle Due Sicilie ben
informa Federico Badoero nella relazione che, reduce dall’ambasceria
a Carlo V, nel 1557 fece al senato veneto (<i>Relazione
d’ambasciadori veneti</i>, vol. III, serie 1ª). Ne scerremo pochi
passi caratteristici: — È il regno di Napoli reputato il primo
del mondo per fertilità, considerata la quantità e la qualità
delle cose che vi nascono. Di grani ne vengono in Venezia, e
ne vanno in Genova e Toscana. Ha animali assai, ogni sorta di
frutti, di mandorle, noci ed aranci, de’ quali ne vanno in Barberia
ed Alessandria, e ne vengono in Venezia in gran copia. Di
zafferani ne manda per tutta Italia e Germania per più di centomila
scudi, e Roma suol ricevere dal regno gran parte del suo
alimento. Di olio ne spedisce un milion d’oro in diverse parti, e
sete a Genova, Lucca e Milano, e così bambage, lana, galla e
comini. Tutti li luoghi del regno tra città, terre, castelli, borghi
e villaggi sono duemila seicento in circa. Quelli che hanno nome
di città sono più di cento, ma da Capua, Gaeta, Otranto e Cosenza
in fuora, sono tutte di cattive abitazioni, sporche e piene
di gente vile: ma si vedono in Napoli raccolte tutte le belle parti
che potriano adornare molte di loro, la quale abbonda di tutte
le cose necessarie al vivere, ed è piena d’ogni sorta d’artefici e
mercanti; ha eziandio un deposito di trecentomila scudi per
le occorrenze della difesa del regno, de’ quali tengono li deputati
una chiave e un’altra il vicerè. Vi è numero assai di gente da
prender l’armi; tutti i tribunali di giustizia sono in essa; vi si
vive religiosamente, e vi si trovano persone assai divote, specialmente
le grandi, le quali fanno molte elemosine e altre opere
piissime. Tuttavia è quello il peggior regno del mondo per uomini
di cattiva vita, i quali pare che da natura nascano inclinati
ad ogni tristizia. Sono molto audaci e dediti alla lussuria, e
le donne quasi tutte meretrici. Fanno spese magnifiche nel
vestire, ma stanno in casa vilissimamente. Sono ambiziosi e presuntuosi,
desiderosissimi di vendicarsi, adulatori grandissimi e
loquacissimi, bugiardi, e par loro che l’osservare sia paura, e di
tutte le cose si burla questa pessima generazione. Al governo
delle cose famigliari sì gli uomini come le donne bene attendono,
e vagliono assai, e sono atti a’ negozj per l’acuto ingegno che
hanno. Si dilettano di lettere, e massimamente di poesia, e fanno
professione sopra ogni altra cosa dell’armi. Le donne sono di
maniere assai graziose, ed esse e gli uomini di bella forma, e
vivono comunemente fino a sessant’anni; la loro complessione
è sanguigna e collerica. Gli abitanti del regno si sono trovati essere
due milioni cinquecentomila e trecento... Uomini d’arme
mille quattrocento, in gran parte gentiluomini, e tutti di bella e
buona complessione di corpo, di cuor grande e d’intelligenza e
valore. Hanno fatto prova nelle guerre di Piemonte, Toscana
e Germania, e tutte le compagnie si trovano benissimo armate, e
molto meglio fornite di cavalli, perchè vi sono delle razze assai,
e ben tenute da’ contadini e signori; e di quella del re, che è
numerosissima di giumente, se ne prevagliono a conto delle loro
paghe. Sono per lo più li cavalli napolitani di mediocre vita, non
vaghi come li giannetti, ma più belli che li frisoni, forti e coraggiosi;
ed usano di armarli in guerra di pettorale e frontale. I
cavalleggieri sono ordinariamente duecento delle qualità predette;
vi è poi una compagnia di cento gentiluomini, la metà
italiani, e l’altra metà spagnuoli, chiamati li Continui, anticamente
deputati a far la guardia al re, e il pagamento di ciascuno
è di centocinquanta ducati all’anno e trentasei per le
tasse.
</p>

<p>
«Di gente a piedi si potrebbero fare ventimila fanti, ma farebbe
bisogno trovare tutte le sorta d’arme per ciascuno, essendo
loro vietato il tenerne; e se verso sua maestà fossero amorevoli,
se ne potrebbero mettere tanti insieme, che le genti del papa
con quelle del re di Francia e un terzo appresso non sarebbero
bastanti a fermar il piede in niuna parte di esso regno; e li fuorusciti
e quelli che vanno fuori per elezione, che ve ne sono
sempre tra due e tremila, servendo chi il suo re, chi quello di
Francia e altri, fanno riuscita di valorosi soldati.
</p>

<p>
«Di galere ne tiene ordinariamente esso regno cinque, ma
fino a venti si stima che ne potrebbe fare, ma di qualità piuttosto
inferiori che pari a quelle di Sicilia...
</p>

<p>
«L’entrate ordinarie di sua maestà da fuoghi, dogane, gabelle,
dazj e tratte di varie cose, sono di ducati intorno ad un
milione, e li donativi ogni due o tre anni, ora di seicento, ora di
ottocentomila ducati, ma delle ordinarie ne ha già sua maestà
impegnato per cinquecentomila ducati.
</p>

<p>
«De’ signori temporali, i principi sono tredici, i quali hanno
di rendita da sedici fino a quarantacinquemila ducati; li duchi
sono ventiquattro, con rendita fino a ventiseimila ducati; i marchesi
venticinque con rendita da quattro a ottomila; li conti novanta,
de’ quali alcuni ne hanno duemila, alcuni mille, ed altri
soli cinquecento ducati; e i baroni sono presso a ottocento; onde
l’entrata di tutti insieme può ascendere sino a un milione e
mezzo d’oro; e quella delle terre franche è così picciola cosa,
che non accade farne menzione alcuna.
</p>

<p>
«Quanto all’animo de’ sudditi verso sua maestà, si può dire
che il maggior numero di essi abbiano lui e tutta la nazione spagnuola
in odio, parte come parenti di tanti fuorusciti, parte come
quelli che si vedono privi di molti e diversi gradi ed utili, che
per privilegio del regno dovevano esser dati loro, e non a’ Spagnuoli.
Li ben disposti sono quelli che hanno avuto beni dei
fuorusciti, e che per dubbio di perderli sostengono le parti di sua
maestà regia. Ma in generale quei popoli che hanno l’umore non
più inclinato a’ Francesi che a’ Spagnuoli, non l’amano, per le
tante e continue gravezze che sono costretti a pagare, e per la
loro naturale disposizione, che è di esser più desiderosi di novità
che d’altri del mondo. L’obbligo poi de’ signori è di servire con
la persona quando il regno viene assaltato; ma alle volte hanno
usato di pagare fino a centocinquantamila scudi tra tutti per
non andare ecc.».
</p>

<p>
Altri ragguagli si raccolgono dall’informazione di Michele Suriano
al 1559: — Non si può immaginare alcuna via da cavar
denari da’ popoli, che non sia in uso in quel regno. Onde i regnicoli
per la maggior parte sono falliti e disperati, e molti si
mettono alla strada per non avere altro modo di vivere; onde
nasce tanto numero di ladroni e fuorusciti, che non ne sono altrettanti
in tutto il resto d’Italia. La causa di così grande strettezza
è notissima, che l’entrate del regno sono vendute ed impegnate
per la maggior parte, e la spesa non si sminuisce,
ma s’accresce degl’interessi aggiunti, ed oltre di questo dagli
accidenti straordinarj, che hanno bisogno di provvisioni estraordinarie,
come l’anno del 1557, che il regno fu assaltato da’
Francesi...
</p>

<p>
«La spesa dannosa è quella di tante fortezze che non sono
manco di venti o venticinque per il regno, e se n’aggiunge ogni
dì qualcuna per appetito delli vicerè, li quali per accomodare
alcun suo creato trovano un sito, e principiano a fortificarlo per
mettere costui alla custodia con una compagnia di fanti con
quattrocento o cinquecento ducati di provvisione all’anno; il che
è causa di molti danni, perchè le fortezze non si forniscono, e
restano imperfette ed in pericolo d’esser occupate e tenute dalli
nemici, o se pur si forniscono, hanno bisogno di molta spesa
e di molta gente, e di molti capi per custodirle.
</p>

<p>
«Nelli capi v’è questa difficoltà, che un solo che sia di poco
valore o di poca fede, tradendo la sua patria, può mettere in
confusione tutto il regno. Ma nelle genti ve ne sono due: l’una
in tempo di pace, che per guardar tanti luoghi bisogna mezzo
un esercito; l’altra in tempo di guerra o di sospetto: che se la
provvisione che si fa nel regno si parte per le fortezze, si perde
la campagna, e se si sta in campagna, si perdono le fortezze,
perchè non si può sapere il disegno de’ nemici, e non si può
esser in tempo a soccorrerle da ogni parte; e provvedere per le
fortezze e per la campagna è impossibile...
</p>

<p>
«Dell’animo dei popoli mi basterà dire quello che è solito
dirsi de’ Napoletani, che ogni governo li sazia ed ogni stato li
rincresce; e benchè le cose siano ridotte in termine che la
corona di Spagna, per un continuato possesso di tanti anni e per
la grandezza della sua fortuna, ha spente tutte le passioni antiche
del regno... però il re presente non sarà sicuro della volontà
di quei popoli, quando avesse qualche sinistra fortuna
o in Italia o in altre parti. E tanto più quanto li baroni e li privati
sono malcontenti; questi per le troppe gravezze, e quelli per
la poca stima che è fatta di loro, ed universalmente tutti per
molti difetti che sono in quel governo, che sono tre specialmente.
L’uno è, che sua maestà tiene quel regno in forza, perchè dubitando
dell’animo de’ regnicoli vuole avervi sempre una guardia
di Spagnuoli; e sebbene si tollera il tener con forza esterna li
Stati che s’acquistano di nuovo, però in un regno antiquato nella
Casa e fatto già ereditario, le forze forestiere sono più per afflizione
de’ popoli che per custodia del regno. Il secondo difetto
è che le utilità e onori del regno, che dovrebbero essere distribuiti
fra li regnicoli, si danno per l’ordinario a Spagnuoli ed a
Giannizzeri, che così chiamano quelli nati di sangue misto di
Spagnuoli e di quelli del regno; onde li regnicoli non possono
sperare per alcuna via d’aver gradi nelle loro patria nè appresso
il loro principe, e tutti quei popoli premono in questo più che
altra nazione del mondo. Il terzo difetto è nelle cose della giustizia,
la quale è eseguita in quel regno senza far differenza alcuna
fra nobili e ignobili; e sebbene nel viver politico la giustizia
distributiva vuol esser regolata con proporzione geometrica,
che è secondo la qualità delle persone, altrimenti non è giustizia
(come si vede che la pena dell’infamia è ad un ignobile poca, e
ad un nobile grandissima), però quei ministri procedono nelli
meriti e demeriti, nelli favori e disfavori de’ nobili ed ignobili
con un’istessa misura, non avendo considerazione alla diversità
che ha messa fra questi e quelli la natura e la fortuna, che non
si può mutare chi non muta la natura e i costumi di tutto il
mondo. Di qui nasce che li nobili si disperano, vedendosi abbassati
al pari di quelli che gli sono inferiori; e gl’ignobili, per essere
trattati come nobili, diventano insolenti e presuntuosi. Tutti
questi rispetti, e altri che lascio per brevità, fanno stare quei
popoli malcontenti in modo, che sarebbe pericolo che in qualche
occasione che si appresentasse fossero facili a mutar principe,
credendo di mutare fortuna; sebbene hanno provato molte volte,
che quel male è come la febbre d’un infermo, che per cambiarsi
di un letto in un altro e d’una camera in un’altra, non
per questo l’abbandona, ma la porta seco in ogni luogo.
</p>

<p>
«Ma li Siciliani non hanno causa di desiderare mutazion di
stato se non fosse per le parzialità che sono fra loro; le quali
sebbene don Ferrante Gonzaga ed altri vicerè hanno cercato di
comporre, non hanno mai potuto far tanto che basti, perchè la
discordia invecchiata è come un’infermità velenosa sparsa per
tutto il corpo, che sebbene per forza di medicine ed empiastri
si mitiga da una parte, però dà fuori dall’altra, e da quella dove
manco s’aspetta; e le discordie fra cittadini, massime quelle fra
nobili e plebei, hanno sempre causato grandissimi danni nelle
città e nei regni. Per questo pericolo fu già consigliato l’imperatore
a fare una fortezza in Palermo per tener in freno quella
città, la quale per essere grossissima, e piena di baroni e signori
e principali capi di quel regno, è seguitata nelle azioni sue o
buone o cattive da tutto il resto dell’isola ecc.».</p>
</div>

<div class="footnote" id="note64">
<p><span class="label"><a href="#tag64">64</a>.&#160;&#160;</span>Come di tutte le cospirazioni fallite, si disputò se realmente
sussistesse. Il Botta non fa che copiare elegantemente il
Giannone, il quale copiò materialmente il Parrino. Guglielmo
Libri, nell’<i>Histoire des mathématiques</i>, vol. <span class="smcap lowercase">IV</span>. p. 151, asserisce
che <i>il est difficile de ne pas voir en Campanella un martyr de
l’indépendance italienne!</i>
</p>

<p>
Del Campanella come filosofo e politico parliamo a disteso
nel Cap. <span class="smcap lowercase">CLVIII</span>. Ma qui serve mostrare con qual politica egli
insegnava alla Spagna a farsi forte nella penisola. — Quella
parte d’Italia che da’ suoi principi è retta, è istigata all’odio
degli Spagnuoli; però essa in due cose minaccia il re: l’una è
con chiamare Francesi in sullo Stato di Milano, al che il re può
provvedere col presidiar bene i confini, e levar via li villaggi
senza mura, che sono preda delle prime scorrerie, e far che, all’usanza
di Ungheria, tutti i beni stieno nelle città, e gli armamenti
dell’armi meccaniche ancora. Genova è opportunissima
per soccorrere, e Napoli ancora quando il re facesse un’armata,
perchè il signor del mare sempre della terra fu signore, che
quando li piace sbarca le sue forze osservando il tempo e
il luogo. Ma neanco i Franzesi possono senza chiamata. Onde,
per meglio ovviare, deve il re tenere confederazioni con Svizzeri
e Grisoni suoi convicini e pagare trentamila di quelli ordinariamente
con mezza paga, come fanno i Veneziani, e al bisogno
opponerli ad ogni possanza. E acciò che moltiplicando tali popoli
non invadino sopra il ducato di Milano, come hanno fatto
al tempo de’ Romani, è bene disgiungerli spesso in Fiandra e
nel Mondo Nuovo ed in Napoli. Certo, se questi popoli s’accordassero,
l’Italia sarebbe loro; ma mentre servono a diversi re e
repubbliche, come hanno cominciato, mai non si uniranno in moltitudine
contro l’Italia; e perciò bisogna cautelarsi con tenerne
assai di loro. L’altra minaccia d’Italia è l’unirsi col papa e Francia
a danno di Spagna; ma questa cosa è delusa se il re vuole;
imperocchè nessuno di loro si fida solo far questo, senza il papa
e Francia, poichè a mantenersi appena bastano, e non cercano
acquistare se non per qualche gran rivoluzione, come fecero
i Veneziani a tempo delle guerre papali con gl’Imperiali, e nel
passaggio d’Oltramontani. Dunque se il re col papa s’accosta,
mai può temere; perchè nessun regno d’Italia senza suo volere
mai si mutò, e tutte le mutazioni di Napoli egli le fece. E
se il papa vuole contro qualche duca o repubblica d’Italia armarsi,
subito vince, quando usa tutti i rimedj, cioè bandire l’indulgenze
contra, e assolvere i vassalli dal giuramento, e chiamare
a danno loro altri, come fece Giulio II quando scomunicò
i Veneziani e perdettero ogni cosa. Or ceda il re al papa anche
l’<i>Exequatur</i>, e gli doni l’autorità dell’ultima appellazione, che
due vescovi col re, come clerico, siano giudici d’ogni appellazione,
secondo che fece Costantino, e faccia patto col papa
che gli altri, i quali non cedano, perdano lo Stato. Perchè
se gl’Italiani signori alcuni o tutti cederanno, il re, come vindice
delle giurisdizioni papali, con crociate ed altre forze del papa,
ad uno ad uno gli abbasserà tutti sotto il suo dominio; e mentre
cede al papa guadagna l’animo e le forze sue, e delli principi
italiani le forze. Questo si può fare al tempo suo; ma stando le
cose come oggi stanno, deve sforzarsi il re di tenerli disuniti
servendosi di Parma o d’altri, e gli altri curando, chiamando i
Veneziani padri dell’Italia per onorarli, e chiedendo loro alcuni
giudici nobili per mandarli al governo di Fiandra, perchè quei
popoli più si confanno con li Italiani, massime con Veneziani, e
gli deve premiare di qualche baronia, già assicurato che essi
sono giusti e magnanimi, e deve procurar anche che gli Olandesi
piglino legge da Venezia. Ma se si potesse con tal arte indurre
i Veneziani alle mercanzie del Mondo Nuovo, levandoli quelle
d’Alessandria e Soria per il mar Rosso con le navi portoghesi,
sarebbe un insignorirsi di Venezia come di Genova. Però per
assicurarsi da’ Veneziani, non solo è buona l’armata che corseggi
l’Italia, ma le forze dell’arciduca di Gratz ancora, e
de’ Grigioni loro confini, servendosi di quelli in guerra con suo
utile e paura de’ Veneziani. Da Toscana poi e Venezia deve il
re ricettare tutti li banditi, e servirsi di loro in guerra e remunerarli
perchè chiamino gli altri, e gli abbia opportuni
contro la patria loro, come spesso fece il duca di Milano e
il re di Francia coi fuorusciti genovesi e fiorentini. Onde oggi
li Piccolomini e li Strozzi insieme con Don Pedro de’ Medici sarebbono
di gran paura al granduca di Fiorenza. Ma se il re ha
caro di fare che si disuniscano, non faccia paura a loro, poichè
la paura di Spagna mantiene l’Italia unita: però bisogna mostrare
poca voglia contro di loro. Con la religione nè si devono
nè possono disunire, ma con i benefizj come fu detto. Ma se
un papa austriaco si facesse, sarebbe finita l’Italia. Il trattare
con Genova è ottimo come fa, perchè ha Genova per suo erario,
e se ne serve ad abbassare i baroni delli altri Stati per navigare.
Ma se gli deve mantenere in modo che non per necessità lo servino,
ma per amore. Così li debiti a loro non deve estorcere, nè
terre di presidio assai deve a loro dar in pegno, che in una
rivoluzione d’Italia potrebbono alzar la bandiera per Genova.
Sempre dunque il re avrà l’occhio fisso sopra queste due repubbliche
floridissime, Venezia e Genova, delle quali è senza
dubbio che Venezia avanza di gran lunga Genova e di stato e
di grandezza: e se ne cercheremo la ragione, troveremo ciò essere
avvenuto perchè i Veneziani attendono alla mercanzia libera,
e si sono arricchiti mediocremente in particolare, ma infinitamente
in comune, ma all’incontro i Genovesi impegnandosi
affatto in cambj, hanno arricchito immoderatamente la facoltà
particolare, ma impoverito altamente le entrate pubbliche. E
per conto di questa diversità avrà il re diverse maniere di trattare
con l’una e l’altra repubblica». <i>Della monarchia di Spagna</i>,
cap. <span class="smcap lowercase">XXI</span>.</p>
</div>

<div class="footnote" id="note65">
<p><span class="label"><a href="#tag65">65</a>.&#160;&#160;</span>Il Badoero, nella succitata relazione, dice: — Due si
possono chiamare le metropoli di quel regno, Palermo e Messina,
perchè nè l’imperatore nè il re hanno mai voluto decidere
la precedenza tra loro, parendo che torni a maggior
sicurtà ed utilità del re lasciarle in questa emulazione. Da
queste due in fuori, che sono grandi e belle, dell’altre non è
da farne gran stima, se ben non mancano di cose necessarie
al nutrimento, ma sì d’artefici, facendo l’abbondanza i paesani
negligenti, e solo li forestieri che sono andati ad abitarvi, cioè
Genovesi, Fiorentini, Lucchesi, Pisani e Catalani, hanno tirato
varie industrie.
</p>

<p>
«Nelle cose della religione vivono quei popoli molto divotamente,
ma da pochi anni in qua vi si sono scoperti dei Luterani,
e l’uffizio di quell’Inquisizione è intorno ciò molto occupato, e si
può senza pregiudizio de’ buoni ben affermare essere verissimo
quel detto di san Paolo, che disse che tutti gl’isolani
erano cattivi, ma i Siciliani pessimi; e vien giudicato che non
solo niuna bontà si ritrova, ma niuna giustizia, anzi ogni tristizia.
Sono audacissimi, nel mangiare parchi, e universalmente sobrj
nel bere, e più che continenti nelle cose veneree, vivendo in
così gran gelosia delle loro donne, che le tengono ristrette;
fanno acerbissime vendette sopra chi dà loro sospezione; ma elle
sono grandi meretrici con parenti e servitori. Peccano eziandio
forte i Siciliani in avarizia, che con vergogna e strettezza fanno
le spese per il vivere, vestire ed ornamenti di casa. Sono ancora
alteri, e dove non è differenza grande di titolo, non si cedono l’uno
all’altro. Sono ardenti amici e pessimi inimici, subiti ad irarsi,
invidiosi, di lingua velenosa, d’intelletto secco, atti ad apprendere
con facilità varie cose, e in ciascuna loro operazione usano
l’astuzia. In Catania vi è uno studio di legge, ma non notabile
per alcuna cosa. Vivono intorno a sessant’anni: sono di statura
mediocre, bruni alquanto e di complessione caldissima...
</p>

<p>
«Fa esso regno mille seicento cavalli, e potria accrescerli
fino a tremila, oltre che vi stanno ordinariamente trecento
alla leggiera e tre compagnie di cappelletti, e la descrizione
fatta dei fanti è di diecimila; ma se ne potriano metter insieme
forse altrettanti...
</p>

<p>
«Di galere non si è sua maestà fin qui servita di più di dodici,
ma ne potria fare sino a venti, avendo pegola, sevo, biscotto, marinarezza,
ciurme e comodità di legnami dalla Calabria, e anco
di maestri, i quali però sono poco intendenti e tutti pigri. Di
capitani non ve n’è alcuno segnalato nè in questa milizia nè
nella terrestre, e pochi ancora di piccola condizione...
</p>

<p>
«Trae sua maestà d’ordinario tra le dogane di Palermo e
Messina, gli uffizj di mastro secreto e portolano, decime, composizione
e tesoreria ducentosessantamila scudi l’anno; e di
straordinario, che è fatto ordinario, centocinquantamila scudi
per tre anni, non si computando che esso regno dà dodici galere,
e mantiene tremila fanti spagnuoli alla guardia de’ castelli, e
che dalli ufficj ne cava sua maestà una gran somma di denarj
da far ponti e pagar fabbriche ed altre cose necessarie. Occorre
anco molte volte che sua maestà, non ostante esso donativo
ordinario, ne dimanda un altro in essi tre anni di centomila
scudi, e più o meno, secondo che giudica di poter ottenere. Trae
anco dalle imposte de’ grani un anno per l’altro intorno a centomila
scudi, che in tutto è oltre a mezzo milione.
</p>

<p>
«Solevano i vicerè mandare centocinquantamila scudi a sua
maestà ogni anno: ma ora che tutte le entrate ordinarie sono
impegnate, manca il modo di pagar gl’interessi, e di ciò si lamentano
assai li particolari, vedendo che vien posto il più sopra il
capitale...
</p>

<p>
«Essi popoli in generale non amano il re loro, e dagli effetti
che fecero contro don Ugo di Moncada e altri vicerè,
molti hanno fatto giudizio, che se avessero veduto presidio
atto ad assicurare la loro libertà avriano mutato il governo del
re e della nazione spagnuola, odiandola sommamente; ma la
discordia fra Palermitani e Messinesi fa contenere ciascheduno
in ufficio».</p>
</div>

<div class="footnote" id="note66">
<p><span class="label"><a href="#tag66">66</a>.&#160;&#160;</span>Gregorio, nella <i>Bibliotheca aragonensis</i>, riferisce una
<i>Descriptio feudorum sub rege Federico</i>, ove si vide di quanta
potenza dovean essere i feudatarj, possessori di moltissime castella
ciascuno, segnatamente le famiglie Ventimiglia, Palizzi,
Sclafani, Barresi, Passaneto, Chiaramonte, Montaperto, Lanza,
Rubeo, Tagliavia, e tre aragonesi degli Alagona, Moncada,
Peralto. Ciascun feudo abbracciava molti territorj e signorie
e città, che ognuna da sè avrebbe potuto costituir un feudo:
così alla contea di Modica appartenevano Modica, Ragusa, Chiaramonte,
Monterosso, Scicli, Comiso, Spaccaforno, Giarratana,
Biscari, Odogrillo, Dorillo ed altre terre; diciannove feudi riuniti
formavano la signoria di Butera, inoltre alla camera reginale appartenevano
Siracusa, Paternò, Mineo, Vizzini, Lentini, Castiglione,
Francavilla, Villa Santo Stefano, Avola, Pantellari ed
altri, sottoposti all’amministrazione della regina.</p>
</div>

<div class="footnote" id="note67">
<p><span class="label"><a href="#tag67">67</a>.&#160;&#160;</span>Chi desiderasse molti esempj simili, non ha che a vedere
<span class="smcap">Villabianca</span>, <i>Sicilia nobile</i>, part. <span class="smcap lowercase">II</span>. t. <span class="smcap lowercase">I</span>.
</p>

<p>
* Un rapido e succoso cenno sulle condizioni della Sicilia nel
600 può vedersi nella vita d’Ottavio d’Aragona, <i>Archivio storico
italiano</i>, t. <span class="smcap lowercase">XVII</span>. p. 25 e seg.</p>
</div>

<div class="footnote" id="note68">
<p><span class="label"><a href="#tag68">68</a>.&#160;&#160;</span>«Il granduca ed altri principi detestavano la pace d’Enrico
IV con Savoja, perchè rinunziando col marchesato di Saluzzo
tutte le piazze che riteneva in Italia la Francia, si portava
troppo pregiudizio alla libertà d’Italia nel lasciarvi solo la grandezza
spagnuola senza alcun freno che la moderasse... Tutta
Italia diveniva visibilmente schiava: il conte di Fuentes piantava
delle fortezze, sopra gli occhi non solo de’ Grisoni ma dei
Veneziani, burlandosi della Francia: tutti li principi d’Italia
sentivano bene che loro si metteva poco a poco il giogo sopra
il collo, e nondimeno non ardivano mostrare d’accorgersene,
veggendo che le porte erano serrate, e li passi del soccorso
chiusi». <i>Osservazioni sopra l’Istorico politico indifferente</i>.</p>
</div>

<div class="footnote" id="note69">
<p><span class="label"><a href="#tag69">69</a>.&#160;&#160;</span>Ciò contraddice quel che si narrava allora, aver egli ritenuto
otto mesi della paga de’ soldati, e lucrato un milione d’oro
(Lettere del cardinale d’Ossat, <span class="smcap lowercase">CCLXXXIV</span>). Don Carlos Colonna,
nella <i>Storia della guerra di Fiandra</i>, lib. <span class="smcap lowercase">VIII</span>, asserisce che, all’uscir
dal governo de’ Paesi Bassi, egli ricusò i ricchi presenti
fattigli dalle città, solo accettando un’impugnatura di spada,
dove erano rilevate in oro le imprese di lui. In grazia del suo
disinteresse il Boccalini (<i>Pietra del paragone politico</i>) fa che
Apollo il riceva in Parnaso, e tenendolo in conto di «sommo
amator della giustizia e capital nemico degli sgherri, della qual
immondizia avea purgato lo Stato di Milano e d’essa caricato le
galere di Spagna», lo costituisca in autorità di punire certi
poeti satirici infamatorj, lezzo del Parnaso; ma colla <i>ristrettiva</i>
di non uscir di casa nel mese di marzo, perchè questo mese
avea con esso comune il difetto «di commovere negli uomini
umori perniciosissimi senza poterli risolvere».
</p>

<p>
— Sappiate (dice il Torre nel <i>Ritratto di Milano</i>) che questo
fonte navigò a Milano la Quiete, la quale per molti anni stettesi
fuggiasca; nell’onde sue s’affogarono i malviventi; istigò coi
suoi saggi umori il milanese terreno di lodevoli dipartimenti,
perchè introdussesi in trionfo la Modestia; ed il Gastigo, spassionatosi
di aver per famigliare l’Interesse, con egual forza
maneggiava la sferza».</p>
</div>

<div class="footnote" id="note70">
<p><span class="label"><a href="#tag70">70</a>.&#160;&#160;</span>Sono, come quasi tutto ciò che precede, parole del giornale
del Zazzera, adulatore dell’Ossuna in principio. Dell’Ossuna
romanzò una vita Gregorio Leti.</p>
</div>

<div class="footnote" id="note71">
<p><span class="label"><a href="#tag71">71</a>.&#160;&#160;</span>Vedi tom. <span class="smcap lowercase">X</span>, pag. 536. — Nel 1603 il nunzio a Venezia
mosse querela perchè l’ambasciadore d’Inghilterra facesse tener
pubbliche prediche in sua casa; veramente in inglese, ma potrebbe
presto venir a farlo in italiano. La signoria rispose
che essendo quel d’Inghilterra sì gran re, e di preziosa amicizia,
non poteasi impedire al suo ministro l’esercizio del proprio
culto; però sarebbe pregato di non ammettervi stranieri.
<span class="smcap">Wicquefort</span>, <i>L’ambassadeur</i>, 416. Questo dice che la <i>République
de Venise est admirable en toute sa conduite et en toutes
ses maximes</i>.</p>
</div>

<div class="footnote" id="note72">
<p><span class="label"><a href="#tag72">72</a>.&#160;&#160;</span>Giambattista Patavino secretario fece due comunicazioni
in senato sopra la congiura, il 17 maggio e il 17 ottobre 1618,
donde risulta che il Toledo doveva contemporaneamente sorprendere
Crema. Nel <i>comunicato</i> 26 settembre del consiglio
dei Dieci è detto: — La macchinazione fu trovata certissima,
fondata nel vero, e senz’alcuna immaginabile dubitazione».
Nei Dieci i consultori frà Paolo e Servilio Treo fecero le loro
objezioni, vale dire le difese, a cui fu risposto, e si prese parte
di far uccidere Jacques Pierre in secreto, «serbando in ciò
l’istituto d’altri antichi e moderni principi contro ribelli di
questa qualità, nell’estinzione de’ quali ogni celerità fu sempre
stimata tarda». Si dibattè nel consiglio dei Dieci se convenisse
produrre in pubblico l’informazione della congiura, e dev’essere
prevalso il no, giacchè non si fece, malgrado che già l’avesse
stesa frà Paolo.
</p>

<p>
Il ragguaglio uffiziale più esteso è il <i>comunicato</i> da detto consiglio
ai savj del collegio dell’11 ottobre 1618, che noi riproducemmo
nella <i>Storia universale</i>. Ivi Pietro Dardaino, secretario
dei Dieci, conchiude: — Furono, per decreto dei Dieci, fatti morire
fuori capitano, Giacpier, Langlada ed il Rossetti secretario
di Giacpier. In questa città ebbero già l’ultimo supplizio Nicolò
Rinaldi e li due fratelli Bulleò, ed ultimamente Giovan Berardo
e Giovan Forniero; rilasciati e liberati il capitan Baldissera,
Juven, Arsilia sua donna, e quattro altri tutti francesi, che
erano stati retenti per il trattato di Crema. Restano altri sei o
sette carcerati e indiziati, de’ quali anco seguirà tosto la espedizione.
Vi sarebbe qualche altro nominato o sospetto nel processo:
ma per essersi sottratti dalle forze nostre, il divenirsi
ora ai proclami contra di loro merita esser considerato prima
bene».
</p>

<p>
Il sunnominato Quevedo ebbe mano in quell’intrigo, e ne
scrisse: vedi <i>Lince d’Italia</i>. Il Daru ne tesse un romanzo di
nuovo genere, supponendo Venezia d’accordo coll’Ossuna per
ergerlo re di Napoli a danno di Spagna, e che scoperto avesse
mandato al supplizio centinaja di persone innocenti, che poteano
rivelare l’ordito. Vittorio Siri, nelle <i>Memorie recondite</i>,
adduce interrogatorj e lettere relativi a quell’affare. Altri documenti
molti pubblicò il Tiepolo nelle note al Daru, ma s’appoggiava
a un <i>Sommario della famosa congiura</i>, che si rinvenne
nella biblioteca imperiale di Parigi, e tutto favoloso. Il Botta
dice: — Più di cinquecento persone furono giustiziate, immensa
carneficina, degna di un immenso tradimento». Egli il perpetuo
panegirista di Venezia, sta col vulgo al romanzo di Saint-Real;
ma vedasi meglio <span class="smcap">Ranke</span>, <i>Ueber die Verschwörung gegen Venedig
in Jahr</i> 1618, Berlino 1832.
</p>

<p>
Nel carteggio degli agenti del duca d’Urbino in Napoli, pubblicato
nell’Archivio storico, tom. <span class="smcap lowercase">IX</span>. 229, sotto il 14 aprile 1617
si legge: — Perchè le cose che corrono aspettano tanto o quanto
a vostra altezza serenissima, ancorchè non si possino senza pericolo
scrivere, non debbo tacergliele. Si armarono qui otto tra
galeoni e bertoni, senza sapersi a che effetto; ma poi si è saputo
dal medesimo duca d’Ossuna che si erano armati per mandarli
in golfo a’ danni dei Veneziani. Per l’istesso fine se ne armarono
ora altri quattro, e si è presa da sua eccellenza in prestito dalla
città quell’artiglieria che si conservava in San Lorenzo. E perciocchè
il papa si era alquanto risentito di tal armamento, si dice
che sua eccellenza gli abbi scritto che i Veneziani meritano
questo per molte loro colpe, con altre parole. Si fabbricano
diece barche lunghe con la canna piana per consignar agli
Uscocchi, li quali si sono dato vanto di prender Venezia e abbrugiar
quell’arsenale. Agli stessi Uscocchi è stato per pubblico
editto concesso scala franca per tutti i porti e per marittime
di questo regno; di maniera che non mancheranno guaj
per mare». E una lettera del Dolisti al duca di Toscana,
8 gennajo 1618, narra che l’Ossuna, essendo a tavola con
molti baroni, si millantò che ai Veneziani <i>averia messo il cervello
a sesto</i>.
</p>

<p>
D’altra parte il concetto d’un accordo dell’Ossuna con Venezia
apparirebbe da un colloquio avuto dal maresciallo de
Lesdiguières, capo de’ Protestanti, con Angelo Contarini ambasciador
veneto, il quale così lo riferiva nel dispaccio 4 gennajo
1620: — Avea io disegnato un bel colpo, l’impresa del duca
d’Ossuna quando voleva impadronirsi di Napoli; io la fomentava,
era io quello che suggeriva i modi per facilitarla; e se il duca
di Savoja, com’io aveva consigliato, gli avesse inviato sette o
ottomila fanti, e che la repubblica avesse accettato due o tre
porti nell’Adriatico, come lo stesso Ossuna si era offerto di darglieli,
la cosa era fatta, perchè bastava di farlo dichiarare, e tal
dichiarazione era quella che metteva in sicuro il tutto, fermava
la volubilità di Ossuna, confondeva gli Spagnuoli, eccitava altri
spiriti, svegliava altri interessi, e ajutava mirabilmente i progressi
di Alemagna».
</p>

<p>
* Era allora ambasciadore presso il duca di Savoja Reniero
Zen, e fece officio presso di questo affinchè esaminasse i Francesi
che passassero pe’ suoi Stati, se mai fossero di quelli che
aveano tramato a danno di Venezia. Nello spaccio del 5 giugno
1618 alla sua repubblica egli riferisce come il duca abbia fatto
fermare alcuni Francesi in abito di pellegrini, ed esaminatili in
persona: e come gli dicesse: — Questi tristi di Spagna li volevano
dar alla radice: questo colpo toccava per prima alla repubblica
di Venezia, ma feriva anche me; anzi faceva cascar la
libertà d’Italia, perchè il colpo era nel cuore; e levando l’oro e
l’arsenale, cascava in tutto e per tutto il modo di più difendersi,
quando anco la città si fosse ricuperata». E soggiungeva: — Che
doveria vostra serenità non solo darne conto,
com’è solito, alli principi, ma pubblicarla stampata a tutto il
mondo per render maggiormente esosa, come merita, quella
nazione, e render cadauno cauto a ben guardarsi, ed a non
creder più agli Spagnuoli: che doveriano pur li principi d’Italia
ora aprir l’occhio, vedendo com’è stata sopra un sol punto la
libertà loro e di tutta la provincia... Soggiungendomi: «Scriva,
per l’amor di Dio, a quei signori che si guardino, perchè non è
ancora cavata la radice: sono ancora in steccato ed in battaglia:
hanno solo parato un colpo, e glielo ha parato Dio, ma combattono
ancora: non è morto l’inimico, ma tesse trama e tramerà
nuove insidie, sino alla loro e comune distruzione». Mi disse e
giurò che, sotto Asti, mai volle avvelenar le acque agli Spagnuoli,
sebben le fu proposto, con diverse altre cose che restò pur di
fare, perchè non sono azioni di principi nè da buona guerra; ma
che questo era un eccesso di malignità che quasi non si può capire:
poichè, distrutto ed abbrugiato l’arsenale, cascava pur la
difesa della cristianità contro gl’Infedeli, non potendosi in molti
e molti anni metter insieme quelle che par che Dio abbi ivi preparato
per la comune difesa. Et infine mi disse: «Signor Zeno,
se quei signori non si avvantaggiano ora, e non pubblicano con
termine proprio e giustificato questa scellerata operazione con
tutti li particolari, due cose seguiranno: una, andranno gli Spagnuoli
dicendo ch’è stata un’invenzione ch’essi v’abbiano avuto
parte, ma esser opera dei malcontenti di Venezia, e cose così
fatte; e già le vanno disseminando, anzi pubblicano che quelli
che si fanno morire segretamente sono li nobili che vi hanno tenuto
mano; che il loro ambasciadore è accarezzato, ed è stato
in collegio a giustificarsi, anzi per far castigare alcuni che dicevano
venir dagli Spagnuoli questa operazione... L’altra cosa è
che, nutrendosi il serpe nel seno, non stimando il pericolo e non
rimediandovi, voglia Dio (e qui calò sua altezza un ginocchio a
terra, mirando il cielo) che non vedano la loro e la mia total
jattura... Questi concetti di tenerci tutti bassi e mortificati, e
per conseguenza dipendenti da loro, è dottrina in che accordano
Francesi e Spagnuoli. E giacchè non si possono spartir gli
Stati d’Italia, vogliono almeno spartirsi il predominio e l’arbitrio
di essa...»</p>
</div>

<div class="footnote" id="note73">
<p><span class="label"><a href="#tag73">73</a>.&#160;&#160;</span>Il cardinale Bentivoglio, al 24 aprile 1619, scrive da Parigi: — Qui
si conclude fra questi ministri regj che, per assicurare
la quiete d’Italia, niuna cosa potrebbe essere più a proposito
che di veder levato di Napoli il duca d’Ossuna, e che a
questo fine potrebbero giovar molto gli officj di nostro signore
fatti opportunamente; e non è dubbio ch’egli è un uomo turbolento
e pieno di stravaganti capricci: e fin dal tempo che io
lo conobbi in Fiandra, fu tenuto sempre in quest’opinione. Vedesi
ch’egli non vuol obbedire, anzi che vuol far nascere qualche
occasione necessaria di guerra, ed è stato un brutto termine
quello di aver ricettato quel capo d’Uscocchi, e peggiore
è quello di non voler restituire quei vascelli e robe dopo tanto
tempo. Ed il male è che non si crede che questi siano suoi capricci,
ma che il tutto venga di Spagna; onde le genti si disperano
alfine, e se il fuoco si accende in Italia, sarà impossibile
che i Francesi non s’interessino coi Veneziani e con Savoja,
e che non si venga in ultimo a rompimento fra le due corone.
Abbiamo l’esempio fresco dello stato in che aveva ridotte le
cose di Lombardia don Pietro di Toledo con le sue stravaganze.
</p>

<p>
Lamenti consimili suonano nei dispacci de’ residenti veneti.</p>
</div>

<div class="footnote" id="note74">
<p><span class="label"><a href="#tag74">74</a>.&#160;&#160;</span>I dispacci del residente a Napoli, pubblicati dal Mutinelli
(<i>Storia Arcana</i>, vol. <span class="smcap lowercase">III</span>), tolgono ogni dubbio sulle intenzioni
dell’Ossuna. Uno acchiude un cartello, stato allora affisso,
che può mostrare i concetti di qualche studente, come or farebbero
le declamazioni di qualche giornale: «Allégrati, o nobile
Italia, ed essendo stata padrona dell’universo, non ti confondi
perchè, non aprendo gli occhi, sei stata tanto tempo
disunita, e per questo soggetta: che ritornerai in felice stato,
sarai presto repubblica unita; li tuoi Stati e regni governati dai
loro naturali, pronti alla general difesa e beneficio dei loro figli;
e così non ti sarà levato il sangue da stranieri nè si dirà, come
si dice, che son men valorosi e savj di altre nazioni che comandano
nelle lor case».</p>
</div>

<div class="footnote" id="note75">
<p><span class="label"><a href="#tag75">75</a>.&#160;&#160;</span>Carteggio ai 5 e 12 giugno 1620. Il medesimo avvenne
anco al cardinale di Granuela, che «dopo d’essere stato qua per
vicerè dal 1570 alcuni anni, fu licenziato, e non volendo obbedire...
fu necessitato don Zunico di Mendoza che gli successe
nel governo, dopo d’aver avuta gran pacenza, di venire una
notte, ed entrare all’improvviso in Castelnuovo».
</p>

<p>
Il giornale del Zazzera racconta le cose assai più per disteso;
interessantissimo testimonio del disordine d’allora e della universale
prepotenza.</p>
</div>

<div class="footnote" id="note76">
<p><span class="label"><a href="#tag76">76</a>.&#160;&#160;</span>Fatta la parte debita all’esagerazione di chi soffre, è però
opportuno conoscere la supplica sporta al re di Spagna nel 1620
«intorno al miserabile e pericoloso termine, al quale si trova
ridotta la città e il regno di Napoli:
</p>

<p>
— <span class="smcap lowercase">I</span>. Si è perduto il rispetto a Dio e alla religione; con
aver introdotte nuove sêtte, si vive con libertà di coscienza:
si procura con violenza o tema o interesse di levar l’onore alle
case principali, e anco violare i monasteri di monache: si va lasciando
la frequentazione dei sacramenti: nella cappella reale
non si sente più messa, nè vi resta più esempio di cristianità: e
non si tratta più con persona alcuna, se non con ruffiani e manigoldi.
</p>

<p>
«<span class="smcap lowercase">II</span>. Si pratica con parecchie case il <i>crescite</i>, e anche in pubblico,
con scandalo universale: essendo che in mezzo del mare,
e sopra li cocchi di molti, in mezzo delle strade, s’incontra la
notte l’infame e infelice Dorotea, facendo cose, per rispetto delle
quali tutti quanti hanno paura che si apra la terra.
</p>

<p>
«<span class="smcap lowercase">III</span>. Jer mattina, sopra il mostacchio de’ titolati e ministri
per il quarto dell’udienza, entrorno due careghe (<span class="smcap lowercase">LETTIGHE</span>) con
quattro donne, e li portatori pubblicamente le serrarono nel
portico con complicità e scandalo notabile: e si vocifera che
adesso si fa una grotta sotto terra per andar al convento in un
monasterio di monache: e quelli, i quali non vogliono lasciarsi
levare l’onore, vengono perseguitati come se avessero commesso
il crimenlese.
</p>

<p>
«<span class="smcap lowercase">IV</span>. Si va perdendo l’amore e il rispetto dovuto al re nostro;
così per la tirannide di chi lo governa, come per quello che si
dice in dispregio del suo nome reale in pubblico e tra i ministri.
In particolare, un giorno ragunandosi il collaterale e la sommaria,
e trattandosi della rovina e distruzione di questo regno
per rispetto della libertà che si dà ai soldati, che non v’era
riparo nè mezzo alcuno per rimediar a quel ramo di peste (quale
è cresciuto tanto, e ogni dì va crescendo più), rispose che importava
più a lui acquistarsi la benevolenza della soldatesca,
per mezzo della quale egli avrebbe fatto tremare il re, e costretto
fare al suo modo, che non toccava a lui la conservazione
del regno di Napoli, il quale suo figlio non avea da ereditare.
</p>

<p>
«<span class="smcap lowercase">V</span>. Si piglia informazione degli uomini più ricchi e più
comodi, acciò con testimonj falsi se li levi la roba: come si vede
ogni dì con spavento universale di tutti, e si va cercando vanie
e calunnie per opprimer quelli i quali non voglion consentire a
sì fatte scelleraggini.
</p>

<p>
«<span class="smcap lowercase">VI</span>. Si fa vanto in pubblico d’aver ucciso parecchi, i quali
sono stati contrarj a’ suoi umori; e in particolare d’aver fatto
morire nel tempo del conte di Lemos un alfiere spagnuolo qual
venne di Sicilia a Napoli: e questi giorni passati s’è trovato segato
e spartito per mezzo un putto della marchesa di Campolattaro,
e vassi vantando di quello come se egli avesse combattuto
con il Granturco in uno steccato, per l’onore di Dio e del
suo re: e ogni cosa si fa per mettere paura e spavento, e mostra
ch’egli può levare la vita e la roba <i>impune</i>.
</p>

<p>
«<span class="smcap lowercase">VII</span>. Tiene il regno pieno di capitani a guerra, e ha un principe
di Conca visitatore generale delle milizie e del regno di
Napoli, e il marchese di Campolattaro con una compagnia di
cavalli, e il marchese di Sant’Agata (che possa essere ammazzato
subito!), con lettere patenti, e aperte, saccheggiando e rovinando
il regno, acciò col sangue di tanti orfanelli e povere
vedove e disgraziati sudditi del regno, remunerarli e resarcir
l’onta e vergogna che patiscono concedendo a ciascuno di questi
cento ducati di piatto ogni giorno. E quello che è peggio assai,
è che hanno messo imposizioni e dazj generali di tanto aggravio,
come se fossero tanti re ognuno nel suo regno: cosa che già mai
il re non consentì per suo servizio senza il consenso espresso
delli stessi popoli, ragunati in parlamento e assemblea generale:
sicchè non si vede nè sente altro che chiamare Dio, chiedendo
giustizia.
</p>

<p>
«<span class="smcap lowercase">VIII</span>. Ha sostentato una compagnia di cavalli un anno e più
il marchese d’Arena con la medesima provvisione di cento ducati
il dì, e di più, della contribuzione di altri mille cinquecento il
mese: ed è poco tempo ch’egli l’ha riformato, e nel suo mostaccio
in pubblico il disse, che sapeva benissimo che egli aveva avanzato
da quarantamila ducati, e che per certi buoni rispetti era
restato di gastigarlo.
</p>

<p>
«<span class="smcap lowercase">IX</span>. Tutti li governi del regno sono spartiti tra scavezzacolli,
ruffiani e becchi di volontà: e perchè non bastano, ogni dì si
va trovando nuovi carichi e nuove patenti; e se le università e
Comuni vengono a domandar giustizia e misericordia, li fa cacciare
in una galera: sicchè non v’è altra speranza di quella di
Dio in poi.
</p>

<p>
«<span class="smcap lowercase">X</span>. Il patrimonio del re è in tutto e per tutto esausto e perso,
sì come s’è potuto conoscere per mezzo dei bilanci mandati
dalla Camera reale; e ogni dì più si va rovinando e distruggendo
senza sorte nissuna di reformazione, nè speranza di
rimedio: non considerando che il patrimonio che possiede sua
maestà in questo regno non lo cava di miniere d’oro e d’argento,
nè manco della pescaria delle perle, come quelle dell’Indie; ma
che è solamente il sangue umano, qual si concede al re per
sostegno della sua monarchia e del regno stesso, e non perchè
si dissipi e diffonda in dissolutezze, e in offesa di Dio e di sua
maestà.
</p>

<p>
«<span class="smcap lowercase">XI</span>. Si va rovinando il commercio, essendo che tutti quanti
i mercanti vanno ritirando i loro effetti e mercanzie; ed escono
del regno per tema della violenza che li vien fatta; massime in
quest’ultimo sequestro fatto alle nazioni forestiere.
</p>

<p>
«<span class="smcap lowercase">XII</span>. S’è fatto una confusione in tutto l’ordine del governo,
imperocchè non v’è uffizio che s’eserciti per la sua strada solita:
e questo per cavar profitto della confusione e porre le mani in
tutto, senza che se ne possa avvedere: e così vengono violate
le leggi e le prammatiche a non aver più forza; eccettuate
pur quelle che sono fatte subito, alle quali con violenza o ingiustizia
si dà esecuzione senza il parer del collaterale o di
nissun altro: e a nissuno fa grazia, meno che alla richiesta di
sue favorite e altri tristi e scellerati: e non si trova più notaria
di ragione, o tesoraria, o vedoria nel regno; ogni cosa resta
estinta e confusa.
</p>

<p>
«<span class="smcap lowercase">XIII</span>. Li tribunali della giustizia si posson chiamare d’ingiustizia
e di gravami; giacchè avendosi fatto quello sconcerto e
disordine di roba, di vita e d’onore, ella si dà e si nega conforme
a quello che esigano gl’interessi. Si vede venir fuora della cancelleria
o notaria i più stravaganti ordini che possano immaginarsi:
e come egli vede l’ingiustizia che si fa, per non esser
costretto e sforzato di correggerla, tiene chiusa la porta dell’audienza;
dandola solo spasseggiando e camminando quando esce
per la sala da basso fino al quarto della guardia; trattando così
male ognuno, che nissun uomo onorato e qualificato ardisce parlare
con lui.
</p>

<p>
«<span class="smcap lowercase">XIV</span>. Si vede la nobiltà strascinata e buttata per i corridori
del palazzo con un dispregio incredibile e non immaginabile;
e quando sperano poter parlarli, scampa in una carega, correndo
in mezzo di tutti, stimando poco ognuno: gl’infami e interessati
lo comportano per suoi interessi; ma li signori onorati
sono costretti di ricorrere al palazzo, e passare per tutte
quelle indegnità: per che, occorrendo che quell’uomo faccia ad
essi persecuzioni, chi saranno quelli che vorranno pigliare la
lor protezione?
</p>

<p>
«<span class="smcap lowercase">XV</span>. È uscita dalla città la maggior parte della nobiltà, parendo
ad essi con lui metter in pericolo il loro onore; non v’è
mercatante che tenga in bottega cosa di momento, massime li
orefici e mercanti o tessitori di tela d’oro; perchè la roba vien
tolta ad essi con violenza senza mai pagar nissuno; e l’istesso
vien anche praticato nelle cose del mangiare.
</p>

<p>
«<span class="smcap lowercase">XVI</span>. Non si vede in tutta la città altro che gente sollevata
e ammutinata: talchè tutto il popolo ha fatto provvisione
d’armi per quel che potrebbe accadere: e già s’è dato principio
di rumore nel tumulto che occorse alli 3 ottobre. E di più, vedendosi
levar <i>impune</i> la roba e la vita e l’onore, peggio che
disperati gridano ad alta voce, che non aspettan altro se non
che alcuno si faccia capo per arristiar il restante. Che se questo
accadesse (che Dio per sua bontà infinita con voglia permettere),
si vedrebbe per queste strade e rughe correre il sangue (e il
sangue dei più fedeli vassalli ch’abbia il re) per l’obbligo di difendere
il suo capitano generale.
</p>

<p>
«<span class="smcap lowercase">XVII</span>. Si vedono spogliati d’arme tutti i castelli e frontiere
del regno, e della migliore e più fiorita artiglieria che tenga
monarchia; e quello per armar solamente un galeone: il quale
con ogni poco di burrasca e fortuna può andar con malora, e
così restar estinta la difesa e conservazione del regno. Si vede
la gente per le strade col viso e la faccia per terra, lagnando e
piangendo l’onore e la reputazione persa; che per tutto il
mondo non si tratta d’altro che di Napoli infame, Napoli pieno
d’onta e di vergogna, Napoli spedito.
</p>

<p>
«<span class="smcap lowercase">XVIII</span>. Si vede la nazione spagnuola gettata in un carrettone
alla peggio e sprezzata, e non solamente trattata con
parole indegne, ma con fatti, per aver bandito e confinato di
lei la maggior parte, e mandato in galera un numero infinito,
dandoli il titolo di traditori e marrani; e anche facendo più
conto della nazione francese, stimandola e impiegandola più
presto che la spagnuola, di modo che è lei adesso tanto vilipesa.
E le altre volte era in bando la francese; ma ora quelli
che trattano o parlano con Spagnuoli par che commettino qualche
delitto.
</p>

<p>
«<span class="smcap lowercase">XIX</span>. È tale e così grande la stravaganza di questo governo,
che tutti non aspettano altro che il fine di esso: e quasi la maggior
parte vanno discorrendo, che disarmandosi il regno d’artiglieria,
e la nazione spagnuola perdendo così la sua fama e riputazione,
occorrendo che si sollevino li stranieri e sediziosi del
regno e gli antichi devoti della corona di Francia, e lui parlando
ad ogni ora di quello e fuora di proposito, mostra che aspiri
egli stesso a farsi re del regno: ma però quella opinione già
mai non ha trovato loco nell’animo mio, nè mi posso immaginare
ch’egli se la pensi, non solamente per rispetto che non
tiene a sua divozion le forze, ma anco perchè in tal caso il regno
lo sepellirebbe sotto i sassi, e anche per la gran fedeltà che
ha al suo re, e per l’odio e rabbia che ha conceputo contro
di esso. Ma con tutto ciò è cosa miserabile che un vicerè d’un
regno dia cagione di parlare e discorrere e anco sospettare di
tai cose.
</p>

<p>
«<span class="smcap lowercase">XX</span>. In fine, si passa il tempo e tutte l’ore in offendere
Iddio e il re, e procurare l’ultima rovina di questo regno: il qual
si lagna, e dice isbigottito e spaventato di se stesso, che cosa
abbia fatto al suo re, perchè debba comportare la sua distruzione?
in che cosa abbia tralasciato di far vedere al suo re il
suo amore e la sua fedeltà? se ha mai richiesta cosa importante
al servizio del suo re, che non abbia concessa? non è egli stato
sempre col petto aperto per difendere tutto quello che gli avanzava
di sangue e di roba nel sol nome del re nostro signore?
</p>

<p>
«<span class="smcap lowercase">XXI</span>. Si legge veramente nelle antiche storie le tirannidi e
casi spaventevoli di pessimo governo, come di Nerone, Vitellio
e altri sì fatti; ma eglino sono stati imperatori, nè manco hanno
avuto notizia di Dio, o superiorità alcuna sulla terra: ma nel
tempo d’adesso, che si conosce il vero Dio, nei giorni d’un monarca
così cattolico e cristiano, difensore della legge di Dio, e
geloso dell’utile de’ suoi sudditi, che un ministro suddito abbia
ardire di delinquere sì sfrenatamente contro il suo Dio e suo
re, distruggendo il più florido regno del mondo, la pupilla degli
occhi della corona di Spagna, gran miseria, gran calamità, grande
infelicità, e caso lamentevole!
</p>

<p>
«<span class="smcap lowercase">XXII</span>. Tutti lo sanno, tutti non trattano d’altro: ma non
basta l’animo a nessuno di pensare, non che di domandare o
ricercar il rimedio da sua maestà, per paura che quello venghi
all’orecchio di questo tiranno, e non si faccia di loro strazio;
e così solamente dalla mano di Dio s’aspetta che ispiri a sua
maestà, che con la sua mano poderosa e reale vi apporti presto
rimedio.
</p>

<p>
«<span class="smcap lowercase">XXIII</span>. Questo rappresento per compire con vostra maestà
quello che deve un vero e fedel suddito, conforme all’obbligo
che conviene, non stimando il pericolo nel quale egli s’espone,
caso che si sapesse. Mandi sua maestà ad informarsi di tutto
questo per ministro non appassionato e manco dipendente, ma
geloso della sua santa intenzione; che troverà che quanto si
dice qui non son menuaglie e bagatelle, rispetto a quello che ogni
momento si va commettendo e aumentando in disservizio di Dio
e di sua maestà».
</p>

<p>
Quando poi l’Ossuna fu scambiato, vennero spediti alla Corte i
seguenti carichi; esagerati certo quanto i precedenti, ma che
mostrano quanto potesse un di questi vicerè:
</p>

<p>
«<span class="smcap lowercase">I</span>. Contro la volontà di sua maestà, ha tenuto nel regno di
Napoli e città molta quantità di soldati, li quali per li loro mali
portamenti hanno messo a perdere tutto il regno; sopportava
che facessero latrocinj, omicidj, adulterj e stupri notabili; s’alcuni
si querelavano, quelli non gastigava, ma essi maltrattava,
con minacce di galere, fruste e altri gastighi.
</p>

<p>
«<span class="smcap lowercase">II</span>. Ha posto il patrimonio reale in destruzione, e il patrimonio
della città, con aver levato li dritti perchè non pagassero.
</p>

<p>
«<span class="smcap lowercase">III</span>. Inviava le compagnie de’ soldati alli alloggiamenti nei
luoghi del regno; e i poveri volendosi liberare da questi aggravj,
andavano dalla sua amica; la quale per li doni otteneva levarsi
detti soldati, e li mettevano in altre parti; le quali, per levarsi
da questi travagli, facevano il medesimo: e di questa maniera
devastava tutto il regno.
</p>

<p>
«<span class="smcap lowercase">IV</span>. Ha inventato a molti vassalli di sua maestà molti delitti
enormi; e questo perchè avessero paura che il detto duca li
mandasse a giustiziare corporalmente; e con questa taccia faceva
in maniera che si componevano, e pagavano molta somma
di denari per liberarsi da questo travaglio: e se alcuni procuravano
di mostrare la loro innocenza, e altri che non hanno
avuto tanta comodità, li ha fatti morire senza processare, a modo
di guerra...
</p>

<p>
«<span class="smcap lowercase">VI</span>. Quando don Gabriel Sanchez cappellano maggiore rinunziò
la cappellania, gli disse che non faria mutazione, perchè
egli non avea da udir messa nè altri uffizj divini: dal che si crede
per certo che non creda in Dio; così per non lo aver visto mai
confessare nè comunicare.
</p>

<p>
«<span class="smcap lowercase">VII</span>. Levò dalla chiesa dell’Annunziata la custodia del santissimo
sacramento, e la tenne per sè senza averla pagata.
</p>

<p>
«<span class="smcap lowercase">VIII-XI</span>. <i>Molte disonestà.</i>
</p>

<p>
«<span class="smcap lowercase">XII</span>. Passando per Santa Lucia entrò in una carrozza con
Giovanna Maria, donna pubblica; e ambidue passeggiavano in
presenza di molte persone onorate.
</p>

<p>
«<span class="smcap lowercase">XIII</span>. Ha tenuto sempre seco un Moro, il quale aveva comunicazione
con il Turco; e molte volte condusse al detto
regno molte persone turche, che tenevano molta comunicazione
con lui.
</p>

<p>
«<span class="smcap lowercase">XIV</span>. Essendo una gran lite tra il principe Scilla e quel di
Andria, in Santa Chiara volse per forza che si componessero,
contro li termini di giustizia.
</p>

<p>
«<span class="smcap lowercase">XV</span>. Fece eletto un Giulio Genuino, con il quale si era accordato
ch’aveva da convocare il popolo contro i nobili: ed egli per
questo ordine fece molte sedizioni e delitti.
</p>

<p>
«<span class="smcap lowercase">XVI</span>. Con questo concerto andava per la città di Napoli animando
il popolo che il chiamassero signore e padrone; e per
riuscire con questo, andava dando denari.
</p>

<p>
«<span class="smcap lowercase">XVII</span>. Così medesimamente andava persuadendo il popolo,
che facesse uscire della città le persone che li volevano contraddire,
perchè avevano da procurare che non tenessero soccorso
per vendicarsi di quelli.
</p>

<p>
«<span class="smcap lowercase">XVIII</span>. In confirmazione che non credeva in Dio, stando alla
messa, nel tempo che alzavano il santissimo corpo di Gesù Cristo,
mirava un doblone d oro che aveva nella mano.
</p>

<p>
«<span class="smcap lowercase">XIX</span>. Ebbe un figliuolo da una Turca, il quale morì nel
palazzo, e non volse che ’l battezzassero; oprò che facessero
con esso le cerimonie maomettane; e tenendolo sopra la terra
con lampade accese, il fece adorare; il portarono alla casa della
Mecca, e mandò due lampade che ardessero avanti il cancarone
di Maometto; e il Turco li scrisse aggradimenti...
</p>

<p>
«<span class="smcap lowercase">XXI</span>. Procurò, per mezzo di Camillo della Marra, la firma
in bianco di molti cavalieri di titolo, come essi hanno dichiarato.
</p>

<p>
«<span class="smcap lowercase">XXII</span>. Per mezzo del detto Camillo prese molta quantità di
denari dalla dogana, per modo di donazione; e in questo furono
complici molti Napoletani. Di tutto vi sono bastanti informazioni
e d’altri carichi disonestissimi, che per essere tanti non si dicono
qui».
</p>

<p>
L’ambasciadore di Firenze a Napoli scriveva al granduca il
20 settembre 1622: — Fra le robe che sono in vendita del duca
d’Ossuna, è una carrozza, di fuora di velluto piano nero, di dentro
di tela d’oro, e guarnita tutta d’argento, con le colonne di argento,
e altri ornamenti nobilissimi. Onde sarebbe questa occasione
di fare una bella spesa, e di cavare di qua effetti non
solamente senza danno, ma con utile; poichè quest’argento, che
è di lega solita di Napoli, non ne domandano più di ducati undici
la libbra, che costà presuppongo che deva valere l’istesso o più;
e tanto sento se ne caverebbe anche in Roma, dove tratta di
fare questa spesa il contestabile Colonna, sebbene non è per
concludere così presto. E la tela d’oro, il velluto con tutti i
guarnimenti, rispetto a quello che costorno, si arebbero per pochissimo,
e l’argento solo arriva a libbre dugento; sì che fo conto
che con scudi due mila o poco più si arebbe quello che non è
fatto nè si farebbe nè con tre nè con quattromila. È cosa invero
tanto bella, che se ne può onorare un re, e pochissime volte è
adoperata; ed alla peggio, con disfarla si caverebbe costà del
peso dell’argento quasi l’istesso che si spende, e verrebbe estratto
quest’effetto senz’il danno del cambio. Se bene la cosa è tanto
bella, che son sicuro che dopo vista non si penserebbe a disfarla;
e però ho voluto proporla a vostra signoria illustrissima per in
caso che sua altezza o il signor cardinale avessero gusto d’attenderci».</p>
</div>

<div class="footnote" id="note77">
<p><span class="label"><a href="#tag77">77</a>.&#160;&#160;</span>Vedi <span class="smcap">Daru</span>, <i>Storia di Venezia</i>, libro <span class="smcap lowercase">XXXI</span> in fine.</p>
</div>

<div class="footnote" id="note78">
<p><span class="label"><a href="#tag78">78</a>.&#160;&#160;</span>Carteggio del residente d’Urbino, nell’<i>Archivio storico</i>.</p>
</div>

<div class="footnote" id="note79">
<p><span class="label"><a href="#tag79">79</a>.&#160;&#160;</span>Ivi, 28 gennajo 1623.</p>
</div>

<div class="footnote" id="note80">
<p><span class="label"><a href="#tag80">80</a>.&#160;&#160;</span>Carteggio suddetto, al 29 aprile 1622. E il Giannone, al
lib. <span class="smcap lowercase">XXXV</span>. 5, scrive: — La <i>vil plebe</i> che vuol satollarsi, nè sapere
d’inclemenza de’ cieli o sterilità della terra, <i>vedendosi mancar il
pane</i>, cominciò a tumultuare e a <i>perder il rispetto</i> ai ministri
che presiedevano all’annona». E più avanti egli nota di questo
lazzaro che avvicinatosi al cocchio del Zappata con una pagnotta,
gli disse: — Veda, eccellenza, che pane ne fa mangiare».
E perchè il cardinale sorrise, il vulgo <i>temerariamente</i> gli disse
in faccia: — Non bisogna riderne, eccellenza, quando è cosa
da lagrimare», seguitando a dir altre parole <i>piene di contumelie</i>.
</p>

<p>
Eccovi, o lettori popolo, il liberalismo del secolo passato.</p>
</div>

<div class="footnote" id="note81">
<p><span class="label"><a href="#tag81">81</a>.&#160;&#160;</span>Nativo di Napoli. Vedi <span class="smcap">Volpicella</span>, <i>Della patria e famiglia
di Tommaso Aniello</i>.</p>
</div>

<div class="footnote" id="note82">
<p><span class="label"><a href="#tag82">82</a>.&#160;&#160;</span>È in ventitre articoli, e cinque d’aggiunta, e trovasi nel
<span class="smcap">Lunig</span>, tom. <span class="smcap lowercase">II</span>. p. 1368. Fra gli altri v’è la promessa di abolire
le gabelle <i>che non fossero state vendute</i>. Ora tutte quante erano
vendute.</p>
</div>

<div class="footnote" id="note83">
<p><span class="label"><a href="#tag83">83</a>.&#160;&#160;</span>Gli storici parziali videro pazzia dov’era tutt’altro. Per
esempio, Tommaso De Santis racconta che Masaniello gridava al
popolo, — Non sarai sicuro finchè tu non faccia un ponte da
Napoli a Spagna per farti intendere da sua maestà»; ed ecco il
Capecelatro reca come sintomo della pazzia di lui che avesse
divisato far un ponte da Napoli a Spagna. Le migliori storie
contemporanee sono quelle del Turri, del De Santis, e la <i>Partenope
liberata</i> del dottor Donzelli, gran partigiano di Masaniello.
Il conte di Modéne francese, compagno del duca di Guisa,
scrisse Memorie, ristampate il 1826 a Parigi dal marchese
Fortia, che vi appose il catalogo ragionato di tutte le opere relative
al tumulto di Masaniello, e che sono cinquantotto in italiano,
in francese, in inglese, in spagnuolo, in tedesco. Dopo
d’allora furono stampate parecchie scritture in tal proposito,
fra cui il <i>Diario di Francesco Capecelatro contenente la storia
degli anni</i> 1647-1650, Napoli 1850, con ricchissime note del marchese
Angelo Granito. Un esame degli storici napoletani di
questo tempo fu fatto da Alfredo di Reumont al fine della sua
opera <i>Die Carafa von Maddaloni</i>, Berlino 1851. Altri ne fecero
soggetto di dissertazioni erudite, di storie passionate, perchè
allusive; fra cui citeremo <i>Insurrection de Naples en 1647 par
le due de Rivas, traduit de l’espagnol et précédé d’une introduction
par le baron Léon d’Hervey Saint-Denys</i>, Parigi 1849.
Nelle migliaja di carte stampatesi e nelle assai più ancora inedite
trovansi molti spagnolismi, frequenti goffaggini e stile curiale,
ma pochissime delle metafore scientifiche.</p>
</div>

<div class="footnote" id="note84">
<p><span class="label"><a href="#tag84">84</a>.&#160;&#160;</span>Credo alluda a questo fatto il Colletta, ove dà come positivo
e di tempi ordinarj e per semplice litigio quella baja
vulgare delle teste di ventiquattro cattolici, fatte mettere dal
Nardo sugli stalli del coro.</p>
</div>

<div class="footnote" id="note85">
<p><span class="label"><a href="#tag85">85</a>.&#160;&#160;</span>Grida del 24 luglio 47 del duca d’Arcos: — Ancorchè
per altro banno de’ 22 del corrente, de ordine nostro pubblicato,
si è proibito di non possersi bruciare case nè robe in
questa fedelissima città, suoi borghi e casali; con tutto ciò intendendo
che alcune persone poco amorevoli della quiete pubblica,
per aver occasione di rubare, procurano sotto varj pretesti
sollevare questo fedelissimo popolo, e perturbarlo per indurlo a
far bruciare le case de’ cittadini, ecc.».</p>
</div>

<div class="footnote" id="note86">
<p><span class="label"><a href="#tag86">86</a>.&#160;&#160;</span>Come testimonio delle impressioni del momento è curiosa
una delle molte lettere del gesuita Magnati al cardinale
Brancaccio, il 12 ottobre 1647; — Non scrissi a vostra signoria
le successioni, stante l’imbecillità dell’animo mio, non avendo a
parteciparle che sangue, fuoco, orrori, paventi, stragi e morti.
Più mostruosi successi non credo che sieno seguiti giammai nè in
questa città nè altrove». E qui divisa il tentativo di don Giovanni
di far disarmare il popolo, poi gli assalti dati alle barricate:
«E benchè l’esperienza militare degli Spagnuoli eccedesse
quella dei popolani, prevalsero con tutto ciò sempre il valore e
la bravura di questi. Supponevano gli Spagnuoli di debellare
tutto questo popolo con le minaccie, ma non poterono che occupare
una parte della città per via d’intelligenze coi capi, e si
combattè accanito... Fecero i popolani istanza a sua altezza di
tre giorni di tregua; nè volendogliela dare, seguitarono intrepidamente
a combattere. Ma vedendo sua altezza il giorno seguente
andar le cose di male in peggio, fece pubblicare bando,
nel quale concedeva il perdono a tutti, purchè si fosse desistito
dalla pugna, e che si fossero deposte le armi. Gli fu risposto che
non si curavano di perdono, anzi che bramavano la guerra, la
quale gliel’intimavano per dodici anni... Cominciò a sentirsi
una gran carestia, sicchè la povertà moriva di fame, e non si
parla che di uccisioni, non si discorre che di esterminj ecc.
Sono indicibili le continue scaramuccie seguìte giorno e notte,
non avendo gli Spagnuoli potuto avanzare un palmo di terreno...
Con tutta la loro armata e la loro potenza, non sono
stati bastevoli a resistere, non che a superare la forza e costanza
di questi popoli... Mentre ondeggiava la certezza,
si vide in un batter d’occhio da quei popoli di Porto gettar dalle
finestre e case infinita quantità di legni, materassi e tavole a
terra; ed alzando in faccia a Castelnovo una grossa trincea con
due buoni pezzi, attesero a difendersi con più sicurezza. E
benchè dal castello si procurasse impedirli con il cannone,
non fu possibile che quelli volessero desistere da porla in perfezione
come ferono. Lascio di suggerirle le continue cannonate,
che avrebbero di sicuro spaventato il mondo non che il popolo,
il quale è risoluto piuttosto morire che rendersi. Il padre Lanfranchi
teatino, che si è interposto per qualche aggiustamento,
ha giurato di non aver veduto mai animi così risoluti come
questi del popolo, il quale per accordarsi domanda partiti
esorbitanti: che il popolo non voleva fare più capitolazioni, ma
che facendole li Spagnuoli, le avrebbe sottoscritte: quando che
no, non pretendevano altro se non che gli Spagnuoli deponessero
le armi in mano loro, e gli dassero in poter loro tutti tre i
castelli; che avrebbero poi aggiustato il rimanente».</p>
</div>

<div class="footnote" id="note87">
<p><span class="label"><a href="#tag87">87</a>.&#160;&#160;</span>Il Guisa nelle sue <i>Memorie</i> racconta, nel solito tono di
fanfara, le accoglienze fattegli a Napoli: — Sul fine della messa,
il cognato di Gennaro Anesio venne farmi complimento da sua
parte, e scusa se non veniva a ricevermi, non credendosi sicuro
fuor della torre del Carmine, dove m’aspettava colla massima
impazienza. V’andai difilato, e lo trovai s’un terrazzino davanti
al suo alloggio, ove con un arruffato complimento mi mostrò la
gioja del vedermi, per quanto l’ignoranza e l’incapacità gliel
permettevano. È un piccinaccolo, grosso, bruno, occhi affossati,
capelli corti che lascian vedere grandi orecchie, bocca svivagnata,
barba rasa brizzolata, voce grossa e chioccia, e non sapeva
dir due parole senza esitare; sempre in apprensione, sicchè
sbigottiva al minimo rumore: l’accompagnava una ventina di
guardie, di cera nulla miglior della sua. Aveva un colletto di
bufalo, maniche di velluto cremisi, calzoni di scarlatto, un berretto
di tôcca d’oro del colore stesso, che penò a levarsi salutandomi;
cintura di velluto rosso con tre pistole per parte; non
spada, ma alla mano un moschettone... Introdottomi in sala, e
fattala ben chiudere, gli presentai la lettera del marchese di
Fontenay, l’aprì, vi diede un’occhiata da tutte quattro le faccie,
poi me la rinviò dicendo che non sapeva leggere, e glien’indicassi
il contenuto...
</p>

<p>
«Fra ciò urtossi alla porta, e udito che era l’ambasciador di
Francia che volea vedermi, fu aperto... e vidi un uomo senza
cappello, colla spada alla mano (<i>Gian Luigi del Ferro</i>) e due
gran rosarj al collo, uno per pregare Iddio pel re, l’altro pel
popolo, e che sdrajandosi quant’era lungo e gettando la spada,
mi strinse le gambe per baciarmi i piedi... Il popolo schiamazzava
d’abbasso per vedermi, onde mi feci al balcone, e Gennaro
mi fece portare un sacco di zecchini e uno di denaro bianco che
gettai al popolo; e mentre s’arrabattavano per coglierli, chiesi
da desinare, non avendo mangiato da Roma in qua. Gennaro mi
fece le scuse della penitenza che dovrei fare, non osando, per
paura di veleno, usar altro cuciniere che sua moglie, mal destra
a questo mestiere quanto a far la dama. Essa portò il primo
piatto, messa con una vesta di broccato celeste a ricami d’argento
e guardinfante, e una catena di pietre fine, un bel collare
di perle, orecchini di diamante, spoglie della duchessa di Maddaloni;
e in questo superbo arnese era bello vederla far la cucina,
lavar i piatti, e dopo desinare far bucato e sciorinare la
biancheria...
</p>

<p>
«Il resto della giornata si passò nel consiglio... Gennaro volle
dormissi con lui, e dicendoli io non volevo scomodasse sua moglie,
rispose, ella dormirebbe s’un materasso davanti al fuoco
con sua sorella; ma che alla sua sicurezza importava d’avermi
seco in letto... Per dormire mi condusse alla cucina, ove trovai
un letto ricchissimo di broccato d’oro; moltissima argenteria
bianca o dorata era ammontichiata nel mezzo; da molte cassette
semiaperte uscivano catene, braccialetti, perle e altre pietre;
alcuni sacchi di scudi, altri di zecchini, mezzo sparsi; mobili
ricchissimi, bellissimi quadri colà alla rinfusa davano a vedere
quanto avesse profittato del saccheggio delle migliori case...
Dall’altro lato vedeasi un’abbondanza di tutto l’occorrente alla
cucina, rubato di qua di là, con ogni sorta di cacciagione, salvaggina,
carne salata e d’ogni comestibile, ne tappezzavano
le pareti... Luigi del Ferro non volle che altri mi levasse gli
stivali, dicendo che toccava a lui rendermi fin il minimo servigio...
</p>

<p>
«Il sabbato mattina andai con Gennaro a sentir messa al
Carmine, ed egli come generale del popolo teneasi sempre alla
mia destra. Luigi del Ferro, camminandoci davanti senza cappello
e colla spada nuda, e per meglio rassomigliare a Francese
con gran capelli, portava una parrucca nera di crine di cavallo,
come quelle che diamo alle Furie nei balli, e gridava senza
riposo: — Viva il popolo, viva il generale Gennaro, viva il duca
di Guisa!» Tutte le strade dove passai erano tappezzate, alle
finestre donne che mi gettavano fiori, acque odorose, confetti
e mille benedizioni. Le persone che uscivano dalle porte venivano
a stendere sotto i piedi del mio cavallo tappeti e i loro abiti,
e le donne con cazzuole bruciavano profumi al naso del mio cavallo
e i poveri incenso entro scodelle».</p>
</div>

<div class="footnote" id="note88">
<p><span class="label"><a href="#tag88">88</a>.&#160;&#160;</span>Il sunnominato gesuita Magnati al 18 marzo 1468 scriveva: — Il
Guisa sta con un colore di morte, smagrito e smunto
per il timore d’essere ammazzato. Perciò sta ritirato nella casa
del principe di Santo Buono, difesa da cannoni, cavalleria e fanteria,
per assicurarsi da chi gli macchina la morte. La mattina
del 13 stante mandò una delle compagnie dei lazzari alla casa
di Antonello Mazzella eletto del popolo; e condotto da quelli
nella sellaria, gli fu mozzo il capo, spogliato, strascinato, e poi
appiccato per un piede nel mercato senz’averlo fatto confessare.
E dicono che forzassero Ciccio Gensale, genero del Mazzella ed
eletto prima consigliere della repubblica, a strascinare cogli
altri il suo suocero; poi fu saccheggiata la casa fin alli chiodi,
essendo richissima di denari e mobili. Il Mazzella nel principio
dei rumori si ritirò a Procida sua patria, e ne fu cavato a violenza
da gente popolare per farlo eletto, <i>ipso renitente</i>».</p>
</div>

<div class="footnote" id="note89">
<p><span class="label"><a href="#tag89">89</a>.&#160;&#160;</span>Vedansi le <i>Memorie</i> della Motteville, che fa tristissimo
ritratto di questo eroe scenico. Mazarino ai 23 aprile 1648 scriveva
al gran principe di Condé: <i>Il me faut travailler incessamment
pour soutenir les affaires de Naples, lesquelles, faute de
conduite de celuy qui les a entre les mains, sout tous les jours
en estat d’estre entièrement ruinées. Dieu pardonne à qui en est
cause; car pour moi je ne vois rien que je ne prévisse bien lorsque
je fis tous mes efforts pour empêcher le voyage de monsieur de
Guyse dans le dit royaume</i>.</p>
</div>

<div class="footnote" id="note90">
<p><span class="label"><a href="#tag90">90</a>.&#160;&#160;</span>«Fu vista troppo superba il vedere gli abbracciamenti, li
baci, le allegrezze che facevano tutti, non eccettuandosi nè persona,
nè sesso, nè religiosi, nè qualsivoglia altra persona, e baciavano
il terreno di questo nostro quartiere che li aveva liberati
da mano de’ lazzari; e quello che recava stupore a tutti era
il vedere li scambievoli abbracciamenti che si facevano gli Italiani
con li Spagnuoli, e con le lacrime agli occhi gridavano:
<i>Viva Spagna che ci ha liberato dai lazzari e dai Francesi</i>; e
molti voleano baciare li piedi alli Spagnuoli... Il Guisa, avvisato
del successo, si mangiò le mani e disse: <i>Io merito questo e peggio,
d’essermi fidato d’un popolo così barbaro ed incostante</i>». Lettera
del 6 aprile al cardinale Brancaccio.</p>
</div>

<div class="footnote" id="note91">
<p><span class="label"><a href="#tag91">91</a>.&#160;&#160;</span>Il Mazarino, in una lettera al maresciallo Du Plessis-Besançon
del 16 luglio 1648, chiamava la spedizione di Napoli
<i>l’affaire de la plus grande importance qui se puisse presque concevoir</i>.
E al 15 agosto scriveva allo stesso Plessis e al principe
Tommaso: <i>Jamais la conjoncture n’a été plus favorable pour
causer une révolution dans ce royaume, pourvu que l’on vous y
voye en état de l’appuyer, les principaux de la noblesse étant
dans la dernière méfiance des Espagnols, et ayant refusé à don
Juan d’Autriche de se rendre près de lui, et les peuples ayant
ajouté à la haine implacable qu’ils avaient déjà contre cette nation,
dont ils ont donné de bonnes marques depuis un an, le désespoir
et la rage de s’être laissé tromper et de voir ostensiblement
que les Espagnols leur préparent des chaînes et un joug
bien plus dur</i>. — Ducento anni appunto più tardi noi leggevamo
lettere dell’egualissimo tenore.
</p>

<p>
Del Mazarino furono pubblicate altre lettere relative a
questo affare del Pastoret e dal Fortia. Tra altre al Fontenay
scriveva: <i>Je regrette fort qu’ on ait imprimé les lettres où vous
traitez ce peuple de république. Heureusement ils ont souscrit la
leur des mots</i>, Votre très-humble servante, <i>la république de
Naples; ce qui les a rendu ridicules, et c’est beaucoup. Ces imaginations
de république seraient de tout point funestes, car on ne
peut chasser les Espagnols tant que la noblesse tiendra pour
eux, ou que la république pourra mettre le pouvoir aux mains du
peuple. Ainsi point de république: beaucoup de promesses générales,
en se gardant toujours le moyen de profiler des événements
sans contrevenir à sa parole; et puis du temps, du temps surtout.
La patience doit finir cette affaire aussi bien qu’ elle l’a
commencée</i>.
</p>

<p>
Da quelle corrispondenze appare che la condotta del Guisa e
la sua cattura, avvenuta fin dal 1º aprile, ignoravasi ancora a
Parigi dal Mazarino il 22.</p>
</div>

<div class="footnote" id="note92">
<p><span class="label"><a href="#tag92">92</a>.&#160;&#160;</span>Tutti costoro sono dipinti come eroi nella <i>Vita di Salvator
Rosa</i> di lady Morgan, che tanto male vi dice dell’Italia, per
amor dell’Italia. Il Rosa, nella satira <i>sulla guerra</i>, cantava,
</p>

<div class="poem"><div class="stanza">
<p class="i01">Senti come cangiato ha il mio Sebeto</p>
<p class="i02">  In sistri bellicosi le zampogne,</p>
<p class="i02">  Nè più si volge al mar tranquillo e cheto...</p>
<p class="i01">Mira l’alto ardimento, ancorchè inerme;</p>
<p class="i02">  Quante ingiustizie in un sol giorno opprime</p>
<p class="i02">  Un vile, un scalzo, un pescatore, un verme.</p>
<p class="i01">Mira in basso una tale alma sublime;</p>
<p class="i02">  Che per serbar della sua patria i pregi,</p>
<p class="i02">  Le più superbe teste adegua all’ime.</p>
<p class="i01">Ecco ripullular gli antichi fregi</p>
<p class="i02">  De’ Codri, e degli Ancuri e de’ Trasiboli</p>
<p class="i02">  S’oggi un vil pescator dà norma ai regi.</p>
</div></div>
</div>

<div class="footnote" id="note93">
<p><span class="label"><a href="#tag93">93</a>.&#160;&#160;</span>Nel 1652 il conte d’Argenson, ambasciatore a Venezia,
scriveva che «coll’ajuto di Dio, si trattava di repentinamente
strappar di mano degli Spagnuoli il regno di Napoli, di fare
riuscire una trama da lungo tempo ordita». Nel 1682 altri
discorsi di simili macchinazioni; nel 76 di nuovo; e così in appresso.</p>
</div>

<div class="footnote" id="note94">
<p><span class="label"><a href="#tag94">94</a>.&#160;&#160;</span><i>Pietra del paragone politico</i>.</p>
</div>

<div class="footnote" id="note95">
<p><span class="label"><a href="#tag95">95</a>.&#160;&#160;</span>Guastalla, il cui nome suona scuderia delle guardie (<i>Ward
Stall</i>), fu fabbricata da’ Longobardi sul Crostolo, e dopo una
tempestosa libertà Luchino Visconti l’acquistò al Milanese, e
Gianmaria la infeudò a Guido Torello nel 1406: Filippo Maria
vi aggiunse il castello di Montechiarugolo nel Parmigiano
presso l’Enza, dove un ramo de’ Torelli dominò, dipendendo dai
Farnesi, finchè il conte Pio fu mandato al supplizio dal duca di
Parma nel 1612. Da Salinguerra, costui fratello, derivarono i
Torelli di Francia e i Ciolek Poniatowski, de’ quali fu l’ultimo
re di Polonia. Il ramo primogenito, sovrano a Guastalla, finì nel
1522 col conte Achille, uomo di costumi perduti; e Lodovica
Torello superstite, a cui era disputato dai parenti, vendè il contado
a Ferdinando, figlio cadetto di Francesco II Gonzaga di
Mantova (1539), allora vicerè di Sicilia; e fondate le <i>Angeliche</i>
e le <i>Signore della Guastalla</i> a Milano, vi si ritirò a vita devota
e morì nel 1569. Ferdinando suddetto fu celebre capitano, e
contribuì alla vittoria di San Quintino. Cesare suo figlio sposò
Camilla sorella di san Carlo Borromeo, nelle braccia del quale
morì il 1577. Ferdinando II suo figlio fece erigere il contado di
Guastalla in ducato dall’imperatore Ferdinando II, il 2 luglio
1621. All’estinzione della linea principale, pretese a tutto il
ducato di Mantova, ma nella pace di Cherasco ottenne solo terre
per la rendita di seimila scudi, che furono Dossolo, Luzzara,
Suzzara, Seggiolo. Ferdinando III ebbe sol due figlie (-1678),
una delle quali sposò Vincenzo Gonzaga duca di Melfi e d’Oriano,
il quale ebbe quell’eredità e pretese anche tutto il Mantovano;
ma quando l’imperatore tenne questo per la sua casa, al duca di
Guastalla lasciò solo i principati di Bozzolo e Sabbioneta, colle
terre d’Ostiano e Pomponesco, appannaggio un tempo d’altre
linee finite. Vincenzo lasciò (1714) due figli che si succedettero;
Antonio Ferdinando (-1729), e Giuseppe Maria (-1746), con cui
finì la linea.</p>
</div>

<div class="footnote" id="note96">
<p><span class="label"><a href="#tag96">96</a>.&#160;&#160;</span><i>Memorie recondite</i>, <span class="smcap lowercase">III</span>. p. 367.</p>
</div>

<div class="footnote" id="note97">
<p><span class="label"><a href="#tag97">97</a>.&#160;&#160;</span></p>

<div class="poem"><div class="stanza">
<p class="i01">Ma qual fin sarà il mio se tu ti adorni</p>
<p class="i02">  In pace col vicin? Se del Sebeto</p>
<p class="i02">  Stringe e le mani tue comune oliva?</p>
<p class="i02">  Miserabile Italia! Allor ben pormi</p>
<p class="i02">  Dell’Ossuna in un punto e del Toleto</p>
<p class="i02">  Sento a laccio servil la man cattiva.</p>
<p class="i02">  Di pace intempestiva</p>
<p class="i02">  Deh non t’alletti, o figlia, il suon non vero.</p>
<p class="i02">  Sostieni e spera, e pria te stessa uccida</p>
<p class="i02">  Che giammai ti divida</p>
<p class="i02">  Dal duca alpin l’insidioso Ibero.</p>
<p class="i12">                        <span class="smcap">Marini</span>.</p>

</div><div class="stanza">
<p class="i01">Carlo, quel generoso invitto core</p>
<p class="i02">  Da cui spera soccorso Italia oppressa,</p>
<p class="i02">  A che bada, a che tarda, a che più cessa?</p>
<p class="i02">  Nostra perdita son le tue dimore...</p>
<p class="i01">Gran cose ardisci, è ver; gran prove tenta</p>
<p class="i02">  Tuo magnanimo cor, tua destra forte;</p>
<p class="i02">  Ma non innalza i timidi la sorte,</p>
<p class="i02">  E non trionfa mai uom che paventa...</p>
<p class="i01">Chi fia se tu non sei che rompa il laccio</p>
<p class="i02">  Onde tant’anni avvinta Esperia giace?</p>
<p class="i12">                        <span class="smcap">Chiabrera.</span></p>

</div><div class="stanza">
<p class="i01">Chi desia di sottrarti a grave pondo</p>
<p class="i02">  Contro te non congiura; ardisci e spera.</p>
<p class="i02">  Ma non vedran del ciel gli occhi giocondi</p>
<p class="i02">  Ch’io giammai per timor la man disarmi,</p>
<p class="i02">  O che deponga i soliti ardimenti.</p>
<p class="i12">                        <span class="smcap">Testi</span>.</p>
</div></div>
</div>

<div class="footnote" id="note98">
<p><span class="label"><a href="#tag98">98</a>.&#160;&#160;</span>— E fino a che segno sopporteremo noi, o principi e cavalieri
italiani, di essere non dirò dominati, ma calpestati dall’alterigia
e dal fasto de’ popoli stranieri?... Parlo a’ principi e cavalieri,
chè ben so io che la plebe, vile di nascimento e di spirito,
ha morto il senso a qualsivoglia stimolo di valore e di onore, nè
solleva il pensiero più alto che a pascersi giorno per giorno...
Tutte le altre nazioni non hanno cosa più cara della loro patria,
scordandosi l’odio e le inimicizie per unirsi a difenderla contro
gl’insulti stranieri... Fatale infelicità d’Italia che, dopo aver perduto
l’imperio, abbiam parimente perduto il viver politico... e
abbiamo in costume d’abbandonare i nostri e aderire alle armi
straniere per seguitare la fortuna del più potente...
</p>

<p>
«Se alla Spagna riesce d’occupare il Piemonte, principi e
cavalieri italiani che speranza vi resta? Non consiste il vero
dominio nel riscuotere le gabelle, nel mutar gli uffiziali, nell’amministrare
la giustizia ecc.; queste cose le hanno ancora i
signori napoletani; ma consiste nel poter comandare e non obbedire...
</p>

<p>
«Umilissimi quando sono inferiori, superbissimi nel vantaggio,
non regnano in Italia perchè valgano più di noi, ma perchè abbiamo
perduto l’arte del comandare; e non ci tengono a freno
perchè siam vili e dappoco, ma perchè siamo disuniti e discordi:
non durano insomma in Italia perchè sieno migliori de’ Francesi,
ma perchè sanno meglio occultare le loro passioni e i disegni
loro; pagano la nobiltà italiana per poterla meglio strapazzare
e schernire; stipendiano i forestieri per aver piede negli altrui
Stati: avari e rapaci se il suddito è ricco, insolenti s’egli è povero;
insaziabili ecc.
</p>

<p>
«Sommo pontefice, repubblica di Venezia, granduca di Toscana,
ben sarete voi goffi, se avendo veduto il signor duca di
Savoja tenere il bacile alla barba di questo gran colosso di stoppa,
non finirete voi di rintuzzargli l’orgoglio; le vostre lentezze, le
vostre freddezze, i vostri timori sono stati quelli che gli hanno
dato baldanza».
</p>

<p>
Nel <i>manifesto</i> e nelle lettere famigliari è a vedere come della
Corte di Torino si chiamasse poi mal soddisfatto il Tassoni.</p>
</div>

<div class="footnote" id="note99">
<p><span class="label"><a href="#tag99">99</a>.&#160;&#160;</span>La Casa Gonzaga si suddivise in molte, e la sua storia non
è più onorevole che quella delle altre dinastie italiane. Paola
Malatesta, moglie di Francesco Gonzaga, trasse alla fede cristiana
un Ebreo, concedendogli anche di portar il cognome di lei.
Eusebio Malatesta, come costui si fece chiamare, ottenne grazie
e stato presso il marchese di Mantova, e allora si spacciò per
vero discendente dai Malatesta. Non gliel sofferse Antonia Malatesta,
moglie di Rodolfo Gonzaga signore di Castiglione, onde
egli la accusò presso il marito come cospirasse ad ucciderlo; e
Federico la fece decapitare sulla piazza di Luzzara. Il popolo
compassionò la bella, sposa da soli due anni, e ignorò il motivo
di questo supplizio.
</p>

<p>
Don Ferrante Gonzaga dei marchesi di Castiglione delle Stiviere,
servì utilmente coll’anni e ne’ governi gl’Imperiali e la
Spagna. Ebbe moglie Marta Tana di Santena da Chieri, dama
favorita d’Isabella di Valois, che fu moglie a Filippo II. Il suo
primogenito, rinunziato al secolo per entrar gesuita, ebbe venerazione
col nome di san Luigi. Rodolfo secondogenito, che dominò
invece di lui, voleva pure il marchesato di Solferino, che
suo zio Orazio morendo improle lasciò invece a Vincenzo Gonzaga
di Mantova, e il marchesato di Castelgoffredo, d’un altro
suo zio Alfonso, il quale gli destinava sposa l’unica figlia. Ma
Rodolfo era secretamente marito di Elena Aliprandi; onde
nacquero resie; e improvvisamente Alfonso si trovò ammazzato
(1596), e Castelgoffredo occupato da soldati di don Rodolfo,
che col terrore impose silenzio. Ma alcuni fan giura e lo trucidano,
e rendono Castelgoffredo al duca di Mantova. Donna
Marta, che aveva un figlio santo e l’altro morto scomunicato, fa
da reggente a Castiglione, sinchè l’imperatore ne investe il terzogenito
di lei, Francesco, che non si fece amare, anzi i sudditi ribellati
gli uccisero i figli, ferirono donna Marta, la quale però
guarì e prima di morire potè veder sugli altari venerato il
suo Luigi. Francesco dovette poi cedere Castelgoffredo al duca
Vincenzo; ma non fu amato dai sudditi se non dopo morto nel
1616.
</p>

<p>
Castiglione delle Stiviere fu dichiarato città dall’imperatore
Mattia con diploma del 23 ottobre 1612, ed era frequentatissimo
pel culto di san Luigi. Contro Ferdinando stettero lungamente
ribelli i sudditi; infine egli fu cacciato dagl’Imperiali nel
1692, e quel paese occupato a vicenda da Cesarei e da Francesi;
finalmente distrutto il castello e il palazzo di Castiglione, e
molte memorie di san Luigi. Ferdinando morì a Venezia; suo
figlio, maritato in una Anguissola, andò in Ispagna e visse povero,
come i suoi figliuoli, in servigi di corte ed armi, finchè nel
1773 Luigi vendette all’Austria il principato di Castiglione, il
ducato di Solferino, il marchesato di Medole per un’annua
pensione primogeniale di diecimila fiorini. Questo Luigi fu anche
letterato, e amò la Corilla Olimpica; e con lui finì quel ramo
dei Gonzaga.
</p>

<p>
Quello di Novellara, discendente da Feltrino, cadetto di Luigi
che fu capo del Mantovano nel 1328, si estinse nel 1728.
</p>

<p>
Di questa casa uscirono insigni donne: Ippolita duchessa di
Mondragone (-1563), cantata da Bernardo Tasso e da altri: Lucrezia
maritata in Gian Paolo Fortebraccio Manfrone (-1576),
che nelle lettere ci lasciò testimonj di suo sapere e coraggio;
Giulia Gonzaga di Melfi; Isabella duchessa d’Urbino, quella che
il Barbarossa pirata cercò rapire (-1566); Caterina duchessa
di Longueville (-1629), che a Parigi fondò le Carmelitane; Maria
Luigia, moglie di Casimiro V re di Polonia (-1667), del quale
sostenne il coraggio e ajutò l’abilità a ricomporre il regno.</p>
</div>

<div class="footnote" id="note100">
<p><span class="label"><a href="#tag100">100</a>.&#160;&#160;</span>Da antico dimoravano gli Ebrei in Mantova; ma una grave
persecuzione fu suscitata contro di loro in occasione delle prediche
fattevi da frà Bartolomeo di Solutivo nel 1602 contro i
ciuffi e le vanità. Si disse che gli Ebrei lo schernissero, onde a
furia di popolo alcuni furono impiccati pei piedi; si trattò di cacciarli
affatto, poi si stabilì portassero un segno al cappello, e
si discorse di fare il ghetto, compito poi nel 1610.</p>
</div>

<div class="footnote" id="note101">
<p><span class="label"><a href="#tag101">101</a>.&#160;&#160;</span>Urbano VIII diceva all’ambasciadore Lodovico d’Agliè: — Alla
gloria del signor duca di Savoja, il quale si può chiamar
difensore della libertà d’Italia, compie il terminare da sè solo
questa differenza senza intervento di Spagna e di Francia. E
quando ciò non si possa senz’opera di mezzano, farlo per la via
nostra o d’altro principe che non sia straniero, e che non abbi in
mira di rifabbricare la sua monarchia sopra le ruine degli
altri». Lettera 26 febbrajo 1628.</p>
</div>

<div class="footnote" id="note102">
<p><span class="label"><a href="#tag102">102</a>.&#160;&#160;</span>Egli perì poi vincitore alla battaglia di Lutzen nel 1632,
nella quale combattevano Borso e Foresto d’Este, Mattia e Francesco
de’ Medici, Ernesto Montecuccoli di Modena, Ottavio Piccolomini
duca d’Amalfi, Luigi e Annibale Gonzaghi, uno Strozzi;
e sussidj d’uomini e di denaro aveano mandati all’Impero Lucca
e i duca di Modena e Toscana. Il Waldstein fu fatto trucidare
dall’imperatore coll’opera di Ottavio Piccolomini d’Aragona duca
d’Amalfi, mosso da invidia, o da fedeltà. Al Waldstein resero
omaggio i nostri anche dopo la disgrazia: il conte Gualdo Priorato,
che sotto di lui aveva combattuto, ne spose la vita, e a
lungo ne parlò nelle storie: così Vittorio Siri, il Bisaccioni, il
padre Ricci bresciano, Paganino Gaudenzio, e poeti e oratori
non pochi. In alcune lettere di Ottavio Bolognesi al duca di Modena,
pubblicate nell’Archivio storico (<i>Nuova serie</i>, tom. <span class="smcap lowercase">III</span>.
p. 80) leggiamo: — Dio ha voluto dar il tracollo a Friedland col
mezzo dell’astrologia. Avea richiesto l’astrologo Giambattista
Seni genovese a specolar bene se poteva essere corrisposto dal
Piccolomini in un grave negozio che voleva appoggiargli; ed
avendo avuto risposta che le figure confrontavano talmente
che sarebbero stati concordi fin alla morte, esso, che non credeva
Dio ma sì astrologia, senza esitazione comunicò al Piccolomini
i suoi progetti di ribellione». Il Piccolomini, secondo le
lettere stesse, diceva che il Waldstein pensava abbatter del tutto
Casa d’Austria, eriger Milano a repubblica, o darlo al duca di
Savoja. Il Priorato si lagna che «di tanti fedeli del Waldstein,
nessuno lo difendesse, ma subito morto, tutti credettero guadagnar
merito coll’esagerare contro le sue azioni: li più obbligati,
gli amici più stretti, i confidenti più cari parlavano contro di lui
come se fossero de’ maggiori ingrati». Ad Ottavio Piccolomini
furon dati i beni pel valore di quattrocento mila talleri, e il titolo
di principe dell’impero. Egli erasi mostrato eroe alla battaglia
di Lutzen, e non lasciò figlio, essendo invenzione di Schiller il
Max. Ottavio stese una relazione della morte di Waldstein, gravandolo
d’ogni colpa. Nel manifesto pubblicato dalla corte di
Vienna è professato che nessuna legislazione sensata, nè le leggi
dell’impero esigono procedura e sentenza formale <i>in criminibus
proditionis perduellionis vel lesæ majestatis notoriis</i>, e che in tali
casi <i>executio instar sententiæ est</i>.</p>
</div>

<div class="footnote" id="note103">
<p><span class="label"><a href="#tag103">103</a>.&#160;&#160;</span>Credesi allora rapita la Tavola Isiaca, che era reputata il
più insigne monumento egizio, e che ora sta nel museo Torinese
non tenuta per autentica; una magnifica sardonica figurante una
panegiria, or conservata nel museo di Brunswick. I quadri del
palazzo di Mantova furono portati a Praga, dove Cristina di
Svezia li comprò e trasferì a Roma: indi comprolli il duca d’Orléans
reggente di Francia.
</p>

<p>
La continuazione del <i>Fioretto delle cronache di Mantova</i>
del Giunta al 1630 dice che a Mantova nell’assedio il frumento
pagavasi 24 scudi il sacco; una libbra di oncie 23 di pane, lire 3,
soldi 4; un boccale di vino lire 6; una libbra di formaggio lire 8,
d’olio d’uliva lire 24, di lardo lire 6, un uovo lire 5: la doppia
d’Italia di lire 29 spendeasi 150; lo zecchino di Venezia di
lire 16 soldi 10, andò a lire 72.</p>
</div>

<div class="footnote" id="note104">
<p><span class="label"><a href="#tag104">104</a>.&#160;&#160;</span><i>Sed belli graviores causæ</i>: risposta che lo storico Ripamonti
mette in bocca al governatore Cordova, e che più o meno
sfacciatamente si ripete ogni tratto.</p>
</div>

<div class="footnote" id="note105">
<p><span class="label"><a href="#tag105">105</a>.&#160;&#160;</span><span class="smcap">Tadini</span>, <i>Ragguaglio... della gran peste contagiosa</i>. E
su tutti questi fatti vedi la nostra <i>Lombardia nel secolo <span class="smcap lowercase">XVII</span></i>.</p>
</div>

<div class="footnote" id="note106">
<p><span class="label"><a href="#tag106">106</a>.&#160;&#160;</span>Una relazione del contagio di Firenze in vulgare per
Luca Targioni, una in latino pel dottore Alessandro Righi,
stampate dal Targioni Tozzetti, <i>Viaggi</i>, vol. <span class="smcap lowercase">IV</span>, p. 298-316, sommano
a nove mila i morti tra Firenze e il contorno. Geri Bocchineri
scriveva al gran Galileo, allora detenuto presso l’Inquisizione
di Roma (18 maggio 1633): — La nostra sanità sta in
questo grado; ogni giorno di Firenze si mandano al lazzaretto
un numero di dieci, o dodici, o quindici, o diciotto malati, ma
rare volte si arriva a’ diciotto; li morti sono (dico in Firenze) ora
uno, ora due, ora tre, ed ora quattro il giorno, e qualche volta
nessuno; a cinque non si è arrivato mai, che io sappia, e rarissime
volte a quattro. In questo contado ci è qualcosetta di male,
ma non gran cosa; e qualcosa è in Poggibonzi, dove si trova il
signor canonico Cini a sopraintendere. Il resto dello Stato sento
che è sano. Il male, che fino a ora è stato così velenoso che
pareva senza rimedio, ora pare che cominci a cedere a’ medicamenti,
essendo al lazzaretto persone che guariscono. Séguita la
clausura delle donne, di quelle però che non possono andare a
casa nella propria carrozza. Li contadini non si ammettono in
Firenze, fuori quelli che portano roba da gabellare, e si continuano
e s’introducono nuovi e buoni ordini. Sabato si condurrà
solennemente in Firenze la miracolosa Madonna dell’Impruneta,
e si faranno processioni ed altre devozioni per placare l’ira di
Dio, il quale ci perdoni a tutti, e guardi vostra signoria a cui
bacio le mani.
</p>

<p>
«PS. Il male nelle case dei nobili non si fa più sentire».
</p>

<p>
Le cronache veneziane ricordano pesti negli anni 954, 958,
1007, 1010, 1073, 1080, 1093, 1102, 1118, 1137, 1149, 1153,
1157, 1161, 1165, 1169, 1170, 1172, 1177, 1182, 1203, 1205,
1217, 1218, 1248, 1249, 1263, 1275, 1277, 1284, 1293, 1301,
1307, 1343, 1347 (la famosa morte nera, per cui si estinsero
cinquanta casate nobili) 1350, 1351, 1357, 1359-60-61, 1382,
1393, 1397-98, 1400, 1413, 1423-24, 1427-28, 1447, 1456,
1464, 1468, 1478, 1484, 1485, 1498, 1503, 1506, 1510-11-13,
1527, 1536, 1556, 1565, 1575-76, 1580, 1629-30. In quest’ultimo
vi morirono quarantaseimila cinquecentotrentasei persone,
e comprendendovi Murano, Malamocco, Chioggia, ottantaduemila
centosettantacinque. Ap. <span class="smcap">Galliciolli</span>.
</p>

<p>
* Fra i tanti scritti sulla peste del 1630 è notevole <i>Andrea
Taurelli j. c. de peste italica, libri duo</i>, Bologna 1641, ove discorre
peripateticamente le cause e gli accidenti di quel contagio,
ma specialmente in Bologna, intorno a cui versa un capitolo intero.
Fu asserito che i Gesuiti si sottrassero alle cure de’ malati.
Il Torelli smentisce, perocchè, a pag. 110, ricorda con quanta
carità vi si adoprarono Cappuccini, Certosini, Gesuiti, tra i
quali nomina specialmente, <i>ut cæteros omittam</i>, il padre Orimbelio
veronese, teologo e predicatore, e capo dell’ospedale, e
Giambattista Martinengo bresciano.</p>
</div>

<div class="footnote" id="note107">
<p><span class="label"><a href="#tag107">107</a>.&#160;&#160;</span>A tacere i cronisti, e quelli che dettavano sotto l’impressione
del terrore, anche storici pensatori adottarono quella credenza.
Il grave Nani nella <i>Storia di Venezia</i> scrive: — La
peste spopolava intere provincie: nel Milanese particolarmente,
all’ira del cielo la scelleraggine umana lavorando i fulmini, si
trovò una colluvie di gente, rimescolata d’Italiani e Spagnuoli,
che, inventando nuove foggie di morte, procurò con peste manufatta
estinguere, per quanto poteva, il genere umano. Il veleno
di misti mortiferi ed abominandi col solo contatto uccideva
senz’alcuno scampo, mentre l’insidie occulte si trovavano in ogni
parte, essendo per le chiese e per le strade sparse le stille di
sì fiero liquore. I nomi di costoro non meritano che l’oblivione,
delle azioni scelleratamente famose giustissima pena. Se ben veramente
l’immaginazione dei popoli, alterata dallo spavento,
molte cose si figurava, ad ogni modo il delitto fu scoperto e punito,
stando ancora in Milano le inscrizioni e le memorie degli
edifizj abbattuti, dove que’ mostri si congregavano». Più la
adottarono gli storici lontani, giù fino al Giannone, che, al solito
ricopiando i precedenti, nè un’ombra di dubbio palesò sul fatto
o di disapprovazione sui modi. Che più? Carlo Botta, medico,
nella <i>Storia d’Italia in continuazione al Guicciardini</i>, lib. <span class="smcap lowercase">XXI</span>,
pone: — Era sorta una voce per tutta Italia, <i>voce non vana,
ma dai fatti comprovata</i>, che certi scellerati la corressero con
proposito di spandervi la peste, comunicandola alle acque pubbliche
ed alle acque benedette delle chiese. Qual cosa si debba
credere di questo modo di comunicare il veleno pestifero, <i>certo è
bene che questi uomini abbominevoli ciò facevano</i>, sia che solamente
spaventando volessero aprirsi via al rubare, sia che veramente
con più scellerato fine le acque attossicassero. Parecchi di
codesti mostri furono in Milano scoverti, e siccome meritavano
dati alle forche, le loro case stracciate, e con infamatorie inscrizioni
notate».</p>
</div>

<div class="footnote" id="note108">
<p><span class="label"><a href="#tag108">108</a>.&#160;&#160;</span>Pietro, siciliano: il connestabile Colonna gli diede moglie
una sua figlioccia e il governo d’una sua terra. Un altro figlio di
questo fu arcivescovo d’Aix, provveduto di cinquantamila scudi,
e cardinale e vicerè di Catalogna. Vedi <i>Negoziati di monsignor
Giulio Mazarino</i> in appendice alla <i>Storia d’Italia</i> del Brusoni;
<span class="smcap">Elpidio Benedetti</span>, <i>Vita del Mazarino</i>; <span class="smcap">Priorato</span>, <i>Istoria del
ministero del cardinale Mazarino</i>, Colonia 1669; e un’infinità
di scritture, anche recentissime.</p>
</div>

<div class="footnote" id="note109">
<p><span class="label"><a href="#tag109">109</a>.&#160;&#160;</span>Richelieu, di Angelo Cornaro ambasciadore di Venezia in
Francia, valevasi ne’ consigli più scabrosi, e finito il tempo,
pregò la Repubblica a prolungarglielo. Vicquefort cita molti
Veneziani lodatissimi come ambasciadori, quali Aluise Contarini,
che durò tutta sua vita in tali uffizj, e fu al congresso di Münster;
Angelo Contarini, Giambattista Nani storico, Guglielmo Soranzo
ecc.; inoltre l’abate Scaglia e il cardinale Alessandro
Bichi, il quale avrebbe potuto avere la prima importanza presso
il Richelieu se fosse stato più astuto.</p>
</div>

<div class="footnote" id="note110">
<p><span class="label"><a href="#tag110">110</a>.&#160;&#160;</span>Manoscritto del 1634 di Pietro Nores.
</p>

<p>
* Giambattista Livizzani modenese col nome d’Ausonio Fedeli
publicò un <i>Applauso poetico</i> al divo Luigi il Giusto, re cristianissimo,
ottimo massimo; ma poi nel <i>Zimbello o l’Italia schernita</i>
(1641) deplorò le miserie della guerra di Monferrato, rimproverando
agli scrittori e a se stesso le bugie che dicevano e
le adulazioni.</p>
</div>

<div class="footnote" id="note111">
<p><span class="label"><a href="#tag111">111</a>.&#160;&#160;</span>Una nota contemporanea che trovasi nel <i>Carteggio degli
agenti toscani</i> al 1636, dice: — Il disegno è che il duca di Savoja
si faccia re di Napoli; il signor cardinale suo fratello resti
principe di Piemonte; a’ Francesi resti la Savoja, Nizza e Villafranca;
il duca di Mantova sia duca di Milano; Parma n’abbia
una parte più vicina a lui: e alla casa Barberina si lasci uno
Stato nel regno, e resti libero». Segue divisando i modi. <i>Archivio
storico</i>, tom. <span class="smcap lowercase">IX</span>. p. 318.</p>
</div>

<div class="footnote" id="note112">
<p><span class="label"><a href="#tag112">112</a>.&#160;&#160;</span>Nel 1617 Girolamo Zambeccari inquisitore lagnasi che
il principe di Correggio non assistesse abbastanza il Sant’Uffizio,
e chiedeva gli fossero consegnati Gianpaolo e Ottavio Pestalozzi,
accusati d’eterodossia; anzi con un pugno di sgherri venne
in Correggio, e presili si avviò con essi a Reggio. Siro, saputolo,
fa inseguirli, e il frate fu coltellato, ma riuscì a fuggire. Paolo
citò Siro al Sant’Uffizio in Milano, ove fu convinto del delitto;
ma il papa gli perdonò, purchè difendesse Correggio dagli Spagnuoli,
dandogli in penitenza di edificare la Madonna della
Rosa.</p>
</div>

<div class="footnote" id="note113">
<p><span class="label"><a href="#tag113">113</a>.&#160;&#160;</span>Adelaide Enrichetta, figlia di Vittorio Amedeo, nel
1650 sposò Ferdinando elettore di Baviera, e pare traesse a
quella Corte le famiglie Piossasco, Pardo, Lugo, Monasterolo,
Simeoni, da cui derivarono famiglie di colà. Anche un Garnerin,
presidente al senato di Chambéry, si mutò in quel paese,
e fu avo del conte di Montglas, ministro del primo re di Baviera.</p>
</div>

<div class="footnote" id="note114">
<p><span class="label"><a href="#tag114">114</a>.&#160;&#160;</span>Le brighe del Monod, del Rovita, di che altri Gesuiti
so io, leggonsi con minuziosa diligenza raccontate nel Botta,
lib. <span class="smcap lowercase">XXII</span>, che in queste materie di frati e di confessori è a pasto.</p>
</div>

<div class="footnote" id="note115">
<p><span class="label"><a href="#tag115">115</a>.&#160;&#160;</span>Vuolsi che a quell’assedio per la prima volta Francesco
Zignone bergamasco inventasse di gettare in città bombe
piene di polvere e di sale, per supplire alla mancanza che ve
ne aveva. Vi fu ucciso un capitano tedesco, il quale si trovò essere
donna.</p>
</div>

<div class="footnote" id="note116">
<p><span class="label"><a href="#tag116">116</a>.&#160;&#160;</span>Il Bonaventuri fu ucciso in principio del 1570; la granduchessa
morì il 10 aprile 1578; le nozze colla Bianca avvennero
il 5 giugno.</p>
</div>

<div class="footnote" id="note117">
<p><span class="label"><a href="#tag117">117</a>.&#160;&#160;</span>Esso la chiama <i>sublime donna</i>; ne canta <i>la nobiltà ch’è
del valor colonna</i>; e lodati i meriti insigni del granduca, maggior
di tutto trova il discernimento suo, pel quale, come Paride,
seppe preferir Bianca, che ha <i>vero candore, anzi splendor sereno
e vero e casto amore</i>; e non rifina sui vanti di questa.
</p>

<div class="poem"><div class="stanza">
<p class="i01">Casta beltà ch’alto giudizio elesse,</p>
<p class="i01">Pudica moglie in lieta pace e santa,</p>
<p class="i01">Che di candore e d’onestà s’ammanta.</p>
</div></div>
</div>

<div class="footnote" id="note118">
<p><span class="label"><a href="#tag118">118</a>.&#160;&#160;</span><span class="smcap">Molino</span>, ap. Cicogna, <i>Iscrizioni venete</i>, tom. <span class="smcap lowercase">II</span>.</p>
</div>

<div class="footnote" id="note119">
<p><span class="label"><a href="#tag119">119</a>.&#160;&#160;</span>Però nella relazione dell’ambasciadore veneto, 14 febbrajo
1609, viene dato conto del testamento del granduca, e
come vi indicasse per tutrice del principe la moglie, ma poi rinserrandola
«così strettamente, ch’ella se ne duole molto. Vuole
che abbia sei consiglieri, che siano il signor Don Giovanni, don
Antonio, et quattro altri, che dice saranno nominati, con due
mille scudi l’anno per uno, ma il nome di questi non è stato ritrovato;
et poi aggiunge che non possa metter capitano alcuno
di nation francese in alcuna piazza; che non possa havere
presso di sè nè fratelli, nè parenti, nè altri di nation francese
che un semplice valletto di camera che sappia scrivere, per poter
mettere una lettera in francese, quando le occorresse; che non
possa prestar denari ad alcuno de’ suoi, nè farglieli prestar dal
Monte, nè far obbligar li sudditi per loro, nè in alcun modo introdurre
alcun di quelli in questo Stato. Ordina, che ogni anno
debba riporre trecentomila scudi o almeno ducentosessantamila,
et che contrafacendo a quanto è predetto cadi subito dalla
tutela. Le lascia ducento mille scudi oltre la sua dote, la quale
si valuta intorno a seicentomila, et quando ella voglia levarla,
non vuole che habbia altro, ma non la levando le lascia ventiquattro
mille scudi l’anno, et le rendite di Montepulciano, Serezana
et Pietrasanta, che possono importare intorno ad altri
quattro mille, et che volendo habitare in alcuno di detti luochi
lo possa fare. Per fine poi lascia a due figliuole, che erano a
quel tempo nate, trecento mille scudi di dote per una, et prega
il principe, che occorrendo, per accomodarle bene, da lor davantaggio,
lo faccia. Comanda che non gli siano fatti funerali, ma
che siano messi quaranta mille scudi sul Monte, del tratto dei
quali siano maritate ogni anno tante zitelle, parte della città,
et parte dello Stato, et questa è la sua ordinatione. Non ha lasciato
denari questo principe, anzi intaccate tutte le rendite,
perchè tanto ha speso questi ultimi anni in fabbricar vascelli,
nel comprarne, noleggiarne, et armarne, e nell’armare estraordinariamente
galee, et havendo havuto anco ultimamente la
spesa delle nozze, è morto mezzo fallito; si dice però fallito di
denari correnti, perchè delli reposti non si parla, et quanto a
questi havendo fatto diligenza per sapere appresso a poco quanti
siano, non ho ancora potuto dar in persona che con fondamento
me lo habbia saputo dire, ma non si crede a gran giunta quanto
si è cercato sempre di dar ad intendere».</p>
</div>

<div class="footnote" id="note120">
<p><span class="label"><a href="#tag120">120</a>.&#160;&#160;</span>Pietro Leopoldo nel 1770 comprò poi da Malaspina di
Mulazzo il territorio di Calice e Veppo nella Lunigiana: ma
questa provincia restò immediata fin al 1815. L’isola d’Elba fu
unita al granducato nel trattato di Lunéville del 1801: nel
1808 i Presidj: nel 1814 il principato di Piombino, cessando
allora ogni giurisdizione baronale dei feudatarj imperiali di
Vernio Montanto e Monte Santa Maria. Il Lucchese fu aggregato
nel 1847.</p>
</div>

<div class="footnote" id="note121">
<p><span class="label"><a href="#tag121">121</a>.&#160;&#160;</span>«Nel principio del secolo non era a Firenze chi avesse
giurisdizione, se non alcuni della famiglia de’ Bardi per l’antica
signoria di Vernio, e Lorenzo di Jacopo Salviati che aveva ereditato
la terra di Giuliano nelle campagne di Roma con titolo di
marchese. Cominciò poi Vincenzo di Antonio Salviati a procurare
dal granduca il titolo di marchese, con la compra del castello
di Montieri nello Stato di Siena; e questo esempio fu subito
imitato da tanti altri, che oggi non c’è quasi famiglia cospicua
che qualcuno non porti il titolo di marchese; chi l’ha procurato
per la medesima via di compra nello Stato del granduca, chi nel
regno di Napoli, e chi l’ha ottenuto per ricompensa di servizj
prestati a sua altezza; chi ha procurato il titolo solamente dall’imperatore,
chi dal re di Spagna, chi dal papa; e finalmente
è venuta a tal segno questa vanità, che s’è cominciato a chiamar
qualcuno marchese per adulazione, e molti se lo lasciano dare
senza replicar niente. I Bardi, signori di Vernio, hanno assunto
il titolo di conti; e quelli della famiglia del Nero, di baroni di
Torciliano, che è un casale nella campagna di Roma, con aver
ritrovato che già vi era certa giurisdizione: e l’istesso hanno
fatto gli Alamanni per un casale presso a Napoli, ereditato dalla
famiglia del Riccio; ma in quest’ultimo tempo hanno procurato
dal re di Spagna il titolo ancor loro del marchese: c’è anco chi
ha ottenuto dall’imperatore il titolo di conte d’imperio; ed insomma,
se non fosse che il granduca non fa differenza nessuna
nella nobiltà tra chi ha titolo o no, si stimerebbe quasi infelice
chi non potesse conseguir un titolo di marchese o di conte. Nell’introduzione
comune del titolo di marchese, il marchese Jacopo
del soprannominato marchese Lorenzo Salviati, per continuare
a differenziarsi dagli altri, ottenne da papa Urbano VIII
il titolo di duca, il quale esempio fu seguitato dal marchese Luigi
Strozzi...
</p>

<p>
«La nobiltà nel cominciare del secolo non usava altro nelle
lettere tra loro che <i>molto illustre</i> nella soprascritta ed il <i>vostra
signoria</i> nel corpo della lettera, e in voce e nella cortesia diceva
<i>affezionatissimo servitore</i>; e quando un nobile capo di famiglia
avesse avuto a scrivere a un altro nobile, ma giovane e figlio di
famiglia, gli avrebbe dato dell’<i>illustre</i>, e ricevuto come sopra del
<i>molto illustre</i>; e nell’istessa maniera trattavano tra loro un nobile
dirò di prima classe con un altro di più recente nobiltà. Con
l’introduzione de’ titoli di marchese si cominciò a introdurre
nella soprascritta il titolo d’<i>illustrissimo</i>, che fu subito abbracciato
da ogn’altro nobile, e poi introdotto ancora nel corpo delle
lettere, con la cortesia di <i>obbligatissimo</i>, <i>devotissimo</i>, <i>umilissimo
servitore</i>, <i>servo</i> e simili, secondo che più o meno si è voluto adulare
o mostrarsi ossequioso. E finalmente s’è così introdotto di
dare l’<i>illustrissimo</i> anche in voce, che lo sanno dare ai gentiluomini
anche le persone basse, e fino i poveri nel chiedere la
limosina; ed il <i>molto illustre</i> è trasportato nei bottegai; ed alli
due duchi Salviati e Strozzi si dà dell’<i>eccellentissimo</i> ed in iscritto
ed in voce; ma nella cortesia la nobiltà di prima classe pretende
trattarsi del pari». <span class="smcap">Rinuccini</span>, <i>Ricordi storici</i>.</p>
</div>

<div class="footnote" id="note122">
<p><span class="label"><a href="#tag122">122</a>.&#160;&#160;</span>Nell’<i>Archivio delle riformagioni</i> è questo decreto del 7
agosto 1645: — Considerato che l’opera del canale e porto di
Livorno, a giudicio di ogni persona intendente, è cosa molto magnifica
e molto degna, e da dare col tempo, quando avrà avuto
la sua perfezione, gran comodità ed utilità alla città nostra...
desiderando non rimanghi imperfetta... si nomina una balìa di
cinque uffiziali ecc.».</p>
</div>

<div class="footnote" id="note123">
<p><span class="label"><a href="#tag123">123</a>.&#160;&#160;</span>Il molo di Livorno fu disegno di Ruperto Dudley conte di
Northumberland, famiglia perseguitata in Inghilterra e accolta
da Cosmo II in Firenze; ove esso Ruperto stampò l’<i>Arcano
del mare</i>, magnifica raccolta di carte geografiche e idrografiche,
trattando pure della scienza delle longitudini e del navigare.</p>
</div>

<div class="footnote" id="note124">
<p><span class="label"><a href="#tag124">124</a>.&#160;&#160;</span>Il Correr, ambasciatore veneto nel 1569, scriveva di essa: — Ritiene
quella regina dell’umore de’ suoi maggiori; però desidera
lasciar memoria dopo di sè, di fabbriche, librarie, adunanze
d’anticaglie. E a tutte ha dato principio, e tutte ha
convenuto lasciar da parte, e attendere ad altro. Si dimostra
principessa umana, cortese, piacevole con ognuno. Fa professione
di non lasciar partire da sè alcuno se non contento, e lo fa
almeno di parole, delle quali è liberalissima. Nelli negozj è assidua,
con stupore e meraviglia d’ognuno, perchè non si fa nè si
tratta cosa, per piccola che sia, senza il suo intervento. Nè
mangia, nè beve, e dorme appena che non abbia qualcuno che
le tempesti le orecchie. Corre là e qua negli eserciti, facendo
quello che dovrebbero fare gli uomini, senza alcun risparmio
della vita sua. Nè con tutto ciò è amata in quel regno da alcuno;
o se è, è da pochi. Gli Ugonotti dicono che ella li tratteneva con
belle parole e finte accoglienze, poi dall’altro canto s’intendeva
col re cattolico, e macchinava la distruzione loro. I Cattolici, all’incontro,
dicono che, s’ella non gli avesse ingranditi e favoriti,
non averieno potuto far quello che hanno fatto. Di più, egli è
un tempo adesso in Francia, che ognun si presume; e tutto quel
che s’immagina, domanda arditamente; ed essendogli negato,
grida e riversa la colpa sopra la regina, parendo loro che, per
essere forestiera, quantunque ella donasse ogni cosa, non per
questo darebbe niente del suo. A lei ancora sono state sempre
attribuite le risoluzioni fatte in pace o in guerra, che non sono
piaciute, come se ella governasse da sè assolutamente, senza il
parere e consiglio d’altri. Io non dirò che la regina sia una sibilla,
e che non possa fallare, e che non creda troppo qualche
volta a se stessa: ma dirò bene che non so qual principe più
savio e più pieno d’esperienza non avesse perduto la scrima,
vedendosi una guerra alle spalle, nella quale difficilmente potesse
discernere l’amico dal nemico; e volendo provvedere,
fosse costretto prevalersi dell’opera e consiglio di quelli che
gli stanno intorno, e questi conoscerli tutti interessati e parte
poco fedeli. Torno a dire che non so qual prencipe sì prudente
non si fosse smarrito in tanti contrarj, non che una donna
forestiera, senza confidenti, spaventata, che mai sentiva una verità
sola. Mi son meravigliato che ella non si sia confusa e datasi
totalmente in preda ad una delle parti: che saria stata
la total rovina di quel regno. Perchè essa ha conservato pur
quella poca maestà regia che si vede ora a quella Corte, e
però l’ho piuttosto compassionata che accusata. L’ho detto a
lei stessa in buon proposito; e ponderandomi sua maestà le difficoltà
nelle quali ella si trovava, me le confermò, e più volte di
poi me l’ha ricordato. So bene che è stata veduta nel suo gabinetto
a piangere più d’una volta: poi fatta forza a se stessa,
asciugatisi gli occhi, con allegra faccia si lasciava vedere nei
luoghi pubblici, acciocchè quelli che dalla disposizione del suo
volto facevan giudizio come passavano le cose, non si smarrissero.
Poi ripigliava i negozj, e non potendo fare a modo suo, si accomodava
parte alla volontà di questo, parte di quell’altro; e così
faceva di quegli impiastri, de’ quali con poco onor suo n’ha
fatto ragionare per tutto il mondo». <i>Relazioni</i>, <span class="smcap lowercase">II</span>. 154.</p>
</div>

<div class="footnote" id="note125">
<p><span class="label"><a href="#tag125">125</a>.&#160;&#160;</span><i>Mémoires de Groulard</i>, nel vol. <span class="smcap lowercase">II</span> della collezione di Petitot,
pag. 384.</p>
</div>

<div class="footnote" id="note126">
<p><span class="label"><a href="#tag126">126</a>.&#160;&#160;</span>Guido Bentivoglio, letterato e prete, e non avverso al
maresciallo d’Ancre, racconta l’assassinio di lui coll’indifferenza
del Machiavelli: — Il favore e l’autorità in che la regina madre
avea collocato il maresciallo d’Ancre, avea passato ogni termine.
Onde il re finalmente s’è risoluto di farlo ammazzare, e ciò
seguì jeri 24 (aprile 1617), mentre egli entrava nel Louvre a
piedi con grandissimo accompagnamento secondo il solito. Il
signor di Vitry n’ebbe l’ordine da sua maestà e... l’ammazzarono
con tre pistolettate. Succeduto il caso, se ne sparse la
voce per tutta Parigi, e tutta la nobiltà subito concorse a trovare
il re, il quale pieno d’allegrezza abbracciò tutti, e replicò
spesso queste parole: — Io sono ora il re; il tiranno è ammazzato».
<i>Lettere diplomatiche</i>.</p>
</div>

<div class="footnote" id="note127">
<p><span class="label"><a href="#tag127">127</a>.&#160;&#160;</span>Nelle citate corrispondenze d’ambasciadori veneti si
legge sotto il 30 luglio 1661: — Nella occasione degli sponsali,
havendo voluto la principessa sposa far apparire la grandezza
e generosità del suo animo regio, ha dato materia di molta alteratione
al granduca, et agli altri principi della Casa, mentre
hanno ben scoperto, che la principessa, privatasi di diverse cose
più preciose, e di suo uso e bisogno, ne habbi fatto dono a dame,
et ad altri soggetti venuti con essa di Francia. La granduchessa
di questo n’ha passata indolenza, et il granduca parimenti se
n’è risentito a segno, che son nati tra di loro disgusti, e male
soddisfationi, quali continuano tuttavia. Il principe sposo medesimamente
ha verso di lei qualche sentimento, atteso che molto
gli spiace la libertà colla quale la sposa si tratta, che sebbene
si accostuma in Francia, è però differente assai da quello si pratica
in Italia, come di già n’è stata la detta principessa avvertita.
Molti altri sconcerti son pur sortiti per causa della sua famiglia
troppo licentiosa, che ha obbligato questi principi a far che la
principessa dia combiato quasi ad ognuno prontamente, havendola
in pari tempo provveduta d’altri soggetti di questo Stato
per la sua Corte, tanto nobile, che di particolare suo servitio,
non essendo restati dei Francesi che alcuni pochi riconosciuti
per li più moderati. Il re di Francia havendo fatto dono, al partire
della medesima principessa da Parigi, di una credenziera
di argenteria di molta vaglia, coll’arma sopra dei gigli e della
Casa Medici, quale non essendosi veduta mai comparire, si è
finalmente scoperto che la principessa l’habbia, nel viaggio, donata
a madama di Baloè, prima che arrivasse a Marsiglia, onde
anco di ciò provatosene gran disgusto, se n’è scritto in Francia
per haverlo indietro, e se ne spera l’intento...»
</p>

<p>
Il 27 agosto: — Il maggiordomo della principessa sposa, gentilhomo
francese, per parlare stranamente di questa Casa, et
anco per qualche altro riguardo, è stato costretto, per ordine del
granduca, di entrare in una carrozza improvvisamente (senza
haver tempo di mutarsi di vestito), e con iscorta di diversi
armati a cavallo passar a Livorno alla custodia del governatore
di quella piazza; e benchè da lui si fosse fatta istanza di
poter parlar prima alla principessa sua padrona, niente gli è
stato permesso, anzi rigorosamente gli fu comandato a non dover
più capitar in queste parti, ma che da Livorno senza ritardo
si metta a viaggio per Francia, o per dove gli fosse più piaciuto.
Intanto si parla che per tal novità la medesima principessa
sposa habbi provato un gran sentimento, sebben, con molta prudenza,
finga e mostri di non molto curarsene, come d’alcuni altri
simili disgustosi successi...»
</p>

<p>
Il 15 ottobre: — È qui comparso un padre dell’Oratorio di
Parigi, mandato dalla duchessa d’Orléans per intendere dalla
voce di questa principessa sposa sua figlia, che qualità di disgusti
essa passi con questa Casa, per iscoprire se viene trattata
nelle forme dovute, e proprie alla grandezza del suo sangue, e
alle conditioni della medesima principessa, la quale ha già rappresentato
con sue lettere alla detta duchessa madre molte sue
amarezze, e poche soddisfationi che andava ricevendo da questi
principi...»
</p>

<p>
Il 29 ottobre: — Il padre francese sta maneggiandosi, e
pare che dopo il suo arrivo la principessa sposa si dimostri assai
sollevata, cercando ben lui tutti li modi per levarle dall’animo
la melanconia, e farla rimaner allegra e consolata, havendole
promesso che certamente o dalla duchessa sua madre, o dal re
le sariano soddisfatti alcuni debiti che haveva contratto per far
donativi a chi la condusse di Francia».</p>
</div>

<div class="footnote" id="note128">
<p><span class="label"><a href="#tag128">128</a>.&#160;&#160;</span>Del resto anche Enrico IV desiderò d’essere e fu canonico
lateranese.</p>
</div>

<div class="footnote" id="note129">
<p><span class="label"><a href="#tag129">129</a>.&#160;&#160;</span><span class="smcap">Galluzzi</span>, lib. <span class="smcap lowercase">VIII</span>, c. 10.</p>
</div>

<div class="footnote" id="note130">
<p><span class="label"><a href="#tag130">130</a>.&#160;&#160;</span>Federico Schlegel nel <i>Quadro della Storia moderna</i>, c. 9,
ammira l’assetto dato allora alle cose nostre da Carlo V,
«al quale l’Italia è debitrice del felice riposo, di cui godette nei
tempi seguiti». «Niun secolo fu mai all’Italia così tranquillo e
sicuro come il <span class="smcap lowercase">XVI</span>. In mezzo a un sì dolce riposo, pareva ecc.»
Son parole del <span class="smcap">Tiraboschi</span>, <i>Storia della letteratura italiana</i>.
«Se noi eccettuiamo il reame di Napoli... possiamo stimare che,
per tutto quello spazio che corse dal 1559 al 1600, deve contarsi
fra i più felici che mai godesse l’Italia, e si continuò quasi
nel medesimo stato sino al 1625». <span class="smcap">Denina</span>, <i>Rivoluzioni d’Italia</i>,
<span class="smcap lowercase">XXII</span>. 4.</p>
</div>

<div class="footnote" id="note131">
<p><span class="label"><a href="#tag131">131</a>.&#160;&#160;</span>Al tempo di Mazarino cantavasi:
</p>

<div class="poem"><div class="stanza">
<p class="i01"><i>Si vous n’êtes italien,</i></p>
<p class="i02">  <i>Adieu l’espoir de la fortune;</i></p>
<p class="i02">  <i>Si vous n’êtes italien,</i></p>
<p class="i02">  <i>Vous n’attraperez jamais rien.</i></p>
</div></div>

<p>
Nelle lettere del cardinale D’Ossat occorrono moltissimi italianismi:
<i>Aigrir les matières, ne pouvoir mais, marcher de bon
pied en une affaire, entrer en mauvaise satisfaction, scopes,
ayant tardé plus qu’il ne soloit; m’embrassa, me tenant serré
une bonne pièce</i> (buona pezza); <i>il me tournait à dire encore;
la religion pâtit trop en temps de guerre</i>. Reciprocamente poco
era conosciuto qui il francese, poichè egli stesso ogni tratto
mette: <i>Le cardinal d’Ascoli me fit lire et expliquer en italien
la lettre: monsieur le cardinal Lancelot me fit lire et interpréter
en italien la lettre que votre majesté lui écrivoit etc</i>.
E a Venezia: <i>Je bailli au duc les lettres de votre majesté avec
une traduction en langue italienne, laquelle j’avais faite sur
la copie que vous m’en aviez envoyée</i>. Negli archivj veneti trovansi
carteggi di varie Corti, e singolarmente della inglese, stesi
in italiano: l’ambasciadore francese parlava a quel senato per
via d’interprete, locchè non faceva lo spagnuolo: il doge rispondendo
a quello, scusavasi se non avea ben capito, se non intendea
bene il francese ecc.</p>
</div>

<div class="footnote" id="note132">
<p><span class="label"><a href="#tag132">132</a>.&#160;&#160;</span>«Il duca di Savoja ottenne questi giorni dal papa che
tutti i soldati del suo esercito possano, una volta in vita e
una in punto di morte, essere assolti da tutti i peccati e casi
riservati alla santa sede... Questa domanda mi ha dato a pensare
che voglia farli combattere non solo in giusta guerra contro
gl’Infedeli, ma in qualche tristo disegno che possa avere».
<span class="smcap">D’Ossat</span>, <i>Lettre</i> <span class="smcap lowercase">CCLVI</span>.</p>
</div>

<div class="footnote" id="note133">
<p><span class="label"><a href="#tag133">133</a>.&#160;&#160;</span>L’edizione elzeviriana del 1654, dedicata a Dio e coll’epigrafe
<i>La divozion forzata al Signor non è grata</i>, è rarissima.</p>
</div>

<div class="footnote" id="note134">
<p><span class="label"><a href="#tag134">134</a>.&#160;&#160;</span><span class="smcap">D’Ossat</span>, <i>Lettre</i> <span class="smcap lowercase">CCXLIII</span>. Il cardinale Francesco Barberini
teneva presso Enrichetta di Francia regina d’Inghilterra
agenti che, oltre le funzioni di ministri papali, procuravano vi
si ristabilisse la religione cattolica. Singolarmente vi si adoperò
il conte Carlo Rossetti, che cercava ottenere libertà di coscienza
e di culto pe’ Cattolici, e anche di convertire il re. L’arcivescovo
di Cantorberì si mostrava disposto andare a Roma se gli fosse
assicurata la pensione di quarantottomila lire; ma il popolo di
Londra, avutone sentore, assalì il Rossetti, che dovette fuggire.
<span class="smcap">Wicquefort</span>, <i>L’Ambassadeur</i>.</p>
</div>

<div class="footnote" id="note135">
<p><span class="label"><a href="#tag135">135</a>.&#160;&#160;</span><span class="smcap">D’Ossat</span>, Lettere del 1598. Quelle lettere riboccano di
siffatte pretensioni.</p>
</div>

<div class="footnote" id="note136">
<p><span class="label"><a href="#tag136">136</a>.&#160;&#160;</span>Uberto Languet si ride della vanità de’ principi italiani,
che cercavano il titolo di re alla corte dell’imperatore: <i>Nam de
ejusmodi nugis tanto conatu in hac aula agitur ab ipsis, ut
nobis ampla materia ridendi præbeatur... Novit aula cæsarea
uti vanitate Italorum ad sua commoda; quare non est quod
Sabaudus speret se per Hispanum aut quemquam alium consecuturum
id quod ambit, nisi multum pecuniæ in eam rem impenderit</i>.
Lettere da Praga, agosto 1575, marzo 1578.</p>
</div>

<div class="footnote" id="note137">
<p><span class="label"><a href="#tag137">137</a>.&#160;&#160;</span><span class="smcap">Wicquefort</span>, <i>L’Ambassadeur</i>. Famose questioni in tal
proposito ebbe la corte di Torino colla romana. Quando i residenti
di Savoja chiedessero udienza straordinaria, il maestro di
camera rispondeva: — Il signor residente venga alla tal ora, che
nostra santità lo sentirà». Nel 1701 il marchese Garneri fece
la domanda, e monsignor Ruffo gli rispose che «troverebbe l’anticamera
aperta, e in lui ogni attenzione per servirlo». L’inviato se
ne tenne offeso, e interpostosi il cardinale Barberini protettore di
Savoja, si rattoppò. Il Garneri, chiesta novamente udienza per
mezzo del suo cavallerizzo, ebbe a voce risposta dal maestro di
camera: — Il cardinale nostro viene oggi alle ventidue ore,
e crederei di poter servire il signor residente». Il cavallerizzo
domandò se avesse informato sua santità; e il Ruffo rispose: — Lei
vuol saper troppo...». Il residente l’ebbe per ingiuria;
il Ruffo negò d’avere data tale risposta; il papa mostrò che
dovea credere a questo più che al cavallerizzo; il duca ordinò
al residente di partire, e ne venne una lunga interruzione diplomatica.</p>
</div>

<div class="footnote" id="note138">
<p><span class="label"><a href="#tag138">138</a>.&#160;&#160;</span><i>Capitula regni Siciliæ edita ab ill.</i> Fr. <span class="smcap">Testa</span>; tom. <span class="smcap lowercase">II</span>.
pag. 57.</p>
</div>

<div class="footnote" id="note139">
<p><span class="label"><a href="#tag139">139</a>.&#160;&#160;</span><span class="smcap">D’Ossat</span>, <i>Lettre</i> <span class="smcap lowercase">CXLVIII</span>.</p>
</div>

<div class="footnote" id="note140">
<p><span class="label"><a href="#tag140">140</a>.&#160;&#160;</span><span class="smcap">D’Ossat</span>, <i>Lettre</i> <span class="smcap lowercase">CCCXIX</span>.</p>
</div>

<div class="footnote" id="note141">
<p><span class="label"><a href="#tag141">141</a>.&#160;&#160;</span>In una petizione del 1645 i Milanesi dicevano alla Corte: — Giammai
si prostrarono ai piedi di vostra maestà nè così
lacrimevoli nè più afflitti i suoi fedelissimi vassalli, e la città e
Stato di Milano non fu mai tanto bisognevole di soccorso e rimedio
della sua real grandezza, come in questo punto, tanto
fatale per quella povera provincia che ha dato in servizio di
vostra maestà vita sangue e roba, e la stessa speranza che di
vita sopravanza. Disperata per un prolisso e confuso alloggiamento,
coi medesimi disordini, con gli stessi abusi e con i medesimi
inconvenienti tante volte rappresentati a vostra maestà,
avendo quell’esausta provincia negli ultimi sforzi del suo amore
speso quattordici milioni di reali in plata doble nel corso di
questo tempo. E quel ch’è peggio, quando immaginava recuperar
le sue forze con un abbondante ricolto per abilitarsi più a servizio
della maestà vostra, il principe Francesco (di Savoja) entrando
per l’Alessandrino, Lomellina, Novarese, Vigevanasco,
Tortonese, ha sradicato e incenerito quel paese senza essergli
stata fatta opposizione alcuna per parte di vostra maestà; ed è
così grande il danno ricevuto che non venne lasciato ai
fedelissimi vassalli della maestà vostra pure una sola spica di
grano».
</p>

<p>
E Fulvio Testi faceva dire all’Italia:
</p>

<div class="poem"><div class="stanza">
<p class="i01">Nè tante angustie a me recaron l’armi</p>
<p class="i02">  Di mille squadre a mia ruina armate,</p>
<p class="i02">  Quante vidi nell’ozio offese farmi</p>
<p class="i02">  Da quelle turbe invidiose, ingrate;</p>
<p class="i02">  E pacifica poscia odo chiamarmi</p>
<p class="i02">  Che m’hanno i tempj e le città spogliate;</p>
<p class="i02">  Ma se predar, se disertar le terre</p>
<p class="i02">  Dimandan pace, e quai sarian le guerre?</p>
</div></div>

<p>
È delle più ghiotte curiosità di quel secolo la vita dei soldati
di ventura. Pei principeschi se ne vedano alcune in Mutinelli,
<i>Storia arcana</i>, vol. <span class="smcap lowercase">I</span>. p. 68; pei gregarj n’ho pubblicato io
una nella <i>Scorsa negli archivj veneti</i>. Un’altra ricavo da un processo
erettosi a Milano il 1659 contro don Mario Piatti, fabbricatore
di monete false. Per ispenderle si valeva egli d’un tal
Ignazio Casta côrso, il quale in giudizio esponeva la propria
vita con parole che noi accorciamo, mantenendone il senso: — Io
venni sette anni fa da Meti mia patria a Roma, dove mi
assentai per soldato al servizio di Santa Chiesa; ho servito due
o tre anni incirca; poi avendo inteso che il signor duca di Modena
faceva gente contro lo Stato di Milano, m’absentai da Roma,
e venni a Modena per servire quel signor duca, che fu al principio
della campagna che esso signor duca fece l’anno 1655 prossimo
passato con l’assedio che pose sotto Pavia; al qual assedio
io assistii sotto lo stendardo del tenente Angelo Casabianca,
qual fu sostituito capitano in luogo di Nicola Frodiani, quale
d’ordine del detto signor duca, avanti di venir in campagna
sotto Pavia, era stato fatto prigione sotto pretesto ch’esso signor
capitano tenesse dalla parte di Spagna. E così essendo sotto
detto assedio m’absentai, ed andai a Sant’Angelo con otto o nove
camerata, dove mi resi volontario a certi signori della parte del
re di Spagna, quali mi condussero con detti miei camerata a
Milano in corte dove abita sua eccellenza, dove fui trattenuto
la notte con una razione di pane per ciascuno, e poi la mattina
seguente fui licenziato con detti miei camerata, e così s’avviassimo
subito alla volta di Crema, della repubblica di Venezia, e
dietro la strada io con detti miei camerata stabilissimo di colà
farci soldati al servizio de’ signori Veneziani, promettendomi
detti miei camerata di farmi uffiziale. Ma giunti che fossimo a
Crema, essi miei compagni s’assentarono per soldati, senza procurarmi
l’offizio che mi avevano promesso di farmi avere: per
il che io mi scorrucciai seco, e perciò li piantai, e me n’andai
a Brescia, dove anch’io m’assentai per soldato nella compagnia
del capitano Pier Andrea Bergolaschi, nella quale servii due o
tre mesi: e poi essendo stata riformata detta compagnia, ed io
ammalatomi, per il che fui necessitato andar all’ospitale, in
questo mentre restai casso. E dopo essermi trattenuto in detto
ospitale quindici o sedici giorni, essendomi risanato e trovandomi
casso, me ne ritornai alla volta di Modena, ove m’assentai di
nuovo soldato, servendo quattro o cinque mesi dell’inverno seguente
all’assedio di Pavia. Poi mi partii da ivi, e andai a Verona,
dove m’assentai soldato nella compagnia del capitan Bernardino
de’ Bernardini, e vi servii tre o quattro mesi. E perchè
il detto capitano non potè compire la sua compagnia che allora
andava facendo conforme li ordini, dovendo essere di sessanta
uomini, io, benchè fossi assentato, essendo stato dato di casso a
detta compagnia, mi partii da Verona, ed andai a Parma,
dove mi misi al servizio di quel signor duca nella compagnia del
signor conte capitano Tocoli, dove servii dieci o dodici mesi; poi
per cercarmi maggior avvantaggio, m’assentai da Parma senza
licenza, e me ne ritornai a Verona, dove fui fatto alfiere nella
compagnia del capitano Felice Moradi, nella quale ho servito dal
mese di settembre 1657 fino al mese d’aprile susseguente, che
poi me ne ritornai alla volta di Roma, passando per Fiorenza,
pensando di trovar ivi da far bene. Ma non avendo trovato bona
occasione conforme il mio pensiero, seguitai il viaggio fino a
Roma, ove mi fermai da quattro o sei giorni, e poi m’incamminai
alla volta di Perugia, dove mi son trattenuto circa un
mese in occasione di riscuotere certi denari... Poi venni a Ferrara,
dove di nuovo mi feci soldato nella compagnia del capitano
Giambattista Nochierigo, nella quale ho servito dal mese di
settembre dell’anno prossimo passato sino per tutto aprile ora
scorso, che poi partii con licenza di detto mio capitano, sotto
pretesto di andar a Bologna per miei negozj, con limitazione
di giorni venti a ritornare. Ma per cercarmi miglior fortuna,
in cambio d’andar a Bologna m’incamminai alla volta di Modena,
dove avevo amici, camerata e paesani; dove giunto, mi
trattenni tutto il mese di marzo aspettando qualche fortuna
per farmi offiziale; e attempandomi, nè vedendomi la conclusione
di quanto desideravo, deliberai partirmi come partii, ritornandomi
a Brescia, dove mi misi nella compagnia del capitano
Santo Bozzio côrso mio amico, nella quale mi trattenni circa
quindici giorni, cioè sino fatte le feste di pasqua. Nel qual tempo
essendo capitato a Brescia un sargente reformato che era stato
al servizio del duca di Modena, mio conoscente ed amico, chiamato
Santuchio côrso, con un cavallo che disse aveva comprato,
col quale andava cercando anch’esso sua fortuna, io domandai
a detto Santucchio come amico, se mi poteva imprestare da otto
o dieci doppie, con quali avevo pensiero d’andar alla casa di
Loreto: qual Santuchio mi rispose che non aveva altrimenti comodità
di farmi servizio se non vendeva il cavallo; dicendomi
che, se lo glielo voleva andar a vendere, che era patrone; sicchè
io lo pigliai, e per segno era un cavallo di pelo morello,
castrato, ordinario e bello d’anni sette con sua sella e brida, e
così me ne venni in Stato di Milano, e lo vendei in una terra
che non so come si chiami, che è tra Novara e Turbìco. Nella
qual terra avendo trovato accidentalmente da quattro o cinque
che parevano soldati, fra’ quali uno ben vestito, che pareva un
offiziale che parlava milanese, mi domandò se quel cavallo era
da vendere. Io gli risposi di sì, che mi dovesse dare otto doppie
di Spagna di peso a venti lire l’una. Perciò mi diede in pagamento
ventitre filippi intieri, e il resto moneta, cioè parpagliole,
quattrini e sesini, pregiandomi essi filippi lire sei soldi per ciascuno.
Poi venni a Turbìco ove mi fermai la notte seguente nell’ostaria
attacco al porto, e la mattina seguente m’imbarcai nel
naviglio e venni a Milano...»
</p>

<p>
* Nel dispaccio 25 settembre 1618, il residente veneto a Napoli
scrive: «Mando qui aggiunta una nota capitatami questa
sera delli mali fatti da una sola compagnia di Valloni nella terra
di Calvello, luogo della signora principessa di Stigliano, la qual
nota servirà per quelle delle signorie vostre eccellentissime che
per curiosità volessero intender et comprender le miserie di
questo Regno.
</p>

<p>
Eccessi et delitti fatti dalla compagnia del capitano Gabriello
di Elissch, che al presente alloggia nella terra di Calvello.
</p>

<p>
In primis hanno ammazzato con un’archibugiata in testa
Col’Angelo Lombardo.
</p>

<p>
Item, hanno menato un’archibugiata ad una donna, et
l’hanno ferita ad una coscia, con grave pericolo della vita, con
haverle ammazzato un figliuolo che teneva in braccio.
</p>

<p>
Item, hanno ferito a morte Roberto di Pieri, fantoccio di
Santa Maria, con una stoccata nel petto e per tal guisa è morto.
</p>

<p>
Item, a Carlo Camerotta hanno tagliato un braccio.
</p>

<p>
Item, hanno tagliato tre dita a Luc’Antonio Maffeo.
</p>

<p>
Item, hanno ferito Michelangelo Mastello con avergli tagliate
le vene di tre dita.
</p>

<p>
Item, hanno dato una cortellata nella testa a Gianfilippo
Riviello
</p>

<p>
Item, hanno dato una stoccata alla moglie di Giacomo
Abriola.
</p>

<p>
Item hanno menato una archibugiata alla immagine di San
Giovanni Battista pitturata sopra la chiesa matre.
</p>

<p>
Item, come hanno frustato Pietro Antonio Pugliese senza
legittima causa.
</p>

<p>
Item, come hanno ferito in una mano Flaminio de Masellis.
</p>

<p>
Item, come hanno passata la faccia da una parte all’altra
con una picca a Rosato Focone.
</p>

<p>
Item, Polito Antonio Focone, suo figlio, venne ferito con una
stoccata in faccia.
</p>

<p>
Item, Andrea di Varlo fu ferito con una spada.
</p>

<p>
Item, Flaminio de Laurenzi ferito nella coscia con una
picca.
</p>

<p>
Item, il clerico Antonio Varano ferito con una cortellata al
braccio.
</p>

<p>
Item, hanno fatto mangiar carne per forza alli cittadini le
vigilie venerdì et sabbato.
</p>

<p>
Item, come a Millo Vertuccio, non volendo mangiar carne,
buttarono nella gola lardo squagliato e bollente, et bisognò medicarlo
bene.
</p>

<p>
Item, come Andrea Apretina ammazzò un vallone, vedendo
ferito Pietro Saccomano suo cognato in un braccio, et
Francesco Castellano, amico del detto Andrea, ferito nel collo.
</p>

<p>
Dopo la morte del vallone li soldati ponendosi in rivolta per
la terra commisero li seguenti delitti:
</p>

<p>
A Carlo Fascone tagliarono due dita.
</p>

<p>
Ferirono in testa, con una spada, Giacomo Peluso.
</p>

<p>
Ferirono Gallieno de Majo, Angelo Latella, la moglie di
Giovanni Camillo Venuto, et Lucio Marsiano, hanno cacciato
un occhio a Filippo Recco; hanno ammazzato il cantore prete,
perchè non volevano che fosse andato alla chiesa, don Ottavio
de Tommasi prete, don Giulio Frisone, don Gallieno Casello, il
chierico Giovanni Santociano, et tutto non per altro perchè andavano
dicendo buone parole ecc. ecc.</p>
</div>

<div class="footnote" id="note142">
<p><span class="label"><a href="#tag142">142</a>.&#160;&#160;</span>Di essi cataloghi io diedi notizia nel <i>Milano e suo territorio</i>,
vol. <span class="smcap lowercase">II</span>. p. 395; poi ne parlò l’<i>Italia musicale</i>, 1855, n. 31.</p>
</div>

<div class="footnote" id="note143">
<p><span class="label"><a href="#tag143">143</a>.&#160;&#160;</span><span class="smcap">Cibrario</span>, <i>Istituzioni della monarchia di Savoja</i>. p. 247.</p>
</div>

<div class="footnote" id="note144">
<p><span class="label"><a href="#tag144">144</a>.&#160;&#160;</span></p>

<div class="poem"><div class="stanza">
<p class="i01"><i>Impia nam tota dominatur in urbe Mathesis,</i></p>
<p class="i01"><i>Chaldæi volitantque domos atque atria circum:</i></p>
<p class="i01"><i>Tempus ab his, certique dies, horæque petuntur,</i></p>
<p class="i01"><i>Et fortuna, salusque hominum dependet ab astris...</i></p>
<p class="i01"><i>Quidam animos etiam pariter cum corpore nostros</i></p>
<p class="i01"><i>Interitum sentire volunt, unaque resolvi;</i></p>
<p class="i01"><i>Et veteris promissa, novæque uberrima legis</i></p>
<p class="i01"><i>Vana putant, ipsum patriis detrudere regnis,</i></p>
<p class="i01"><i>Si possint, Dominum conantur more gigantum.</i></p>
<p class="i11">                    <span class="smcap">Hospitalii</span> Epist., lib. <span class="smcap lowercase">III</span>.</p>
</div></div>
</div>

<div class="footnote" id="note145">
<p><span class="label"><a href="#tag145">145</a>.&#160;&#160;</span>2 gennajo 1610. E vedi indietro al Cap. <span class="smcap lowercase">CXLIV</span>.
</p>

<p>
Fra i dottori scelti da Federico Borromeo per la biblioteca
ambrosiana era Antonio Rusca, che scrisse <i>De inferno et statu
dæmonum ante mundi exilium, libri <span class="smcap lowercase">V</span>, in quibus tartarea cavitas,
cruciamentorum genera, ethnicorom de his opiniones, dæmonumque
conditio usque ad magnum judicii diem varia eruditione
describuntur</i>. Milano 1621.
</p>

<p>
* Il 21 luglio 1612 una donna a Firenze fu condannata ad essere
appesa alle forche, poi bruciato il cadavere e confiscati i
beni, come convinta e confessa d’aver avuto commercio nefando
con un demonio che chiamava Bigiarino, il quale in forma di
caprone la portò più volte ai sabati al noce di Benevento; ella
stessa, trasformata in gatta, succhiò il sangue di molti ragazzi.
Provavano il fatto molte madri, che certe malattie de’ loro figliuoli
attestavano guarite da questa strega, mediante segni
e parole inintelligibili. E poichè i fatti parean meno credibili, i
giudici sottoposero la rea alla tortura probatoria, nella quale
essa confermò tutte quelle fantasie. <span class="smcap">Paoletti</span>, <i>Istituzioni criminali</i>.</p>
</div>

<div class="footnote" id="note146">
<p><span class="label"><a href="#tag146">146</a>.&#160;&#160;</span><span class="smcap">Donzelli</span>, pag. 194.</p>
</div>

<div class="footnote" id="note147">
<p><span class="label"><a href="#tag147">147</a>.&#160;&#160;</span>La moglie dell’ammiraglio Coligny era accusata d’eresia
presso il duca di Savoja, e di stregheria per denunzia di un’ossessa.
Il cardinale d’Ossat nelle lettere del 1597 molto ne parla,
e adopera per salvarla, mostrando come non s’abbia ad aver
fede al diavolo, padre della menzogna, e come esso non vorrebbe
denunziare i proprj devoti: al tempo stesso crede accorgersi che
il duca di Savoja non aspira ad impadronirsi dei beni di lei per
<i>servir de partage à un du tas de petits louveteaux qui se nourrissent
au pié de ces monts</i>, alludendo ai molti figli naturali del
duca.</p>
</div>

<div class="footnote" id="note148">
<p><span class="label"><a href="#tag148">148</a>.&#160;&#160;</span>Nella <i>Breve informatione del modo di trattare le cause
del Sant’Offizio a Modena</i> (Modena 1619) trovo questo catalogo
di libri proibiti, speciale del paese, oltre quelli generali.
</p>

<p>
Che non si lascino vendere alcuna delle Istorie seguenti, per
contenere esse respettivamente cose false, superstitiose, apocrife
e lascive; cioè: <i>Orazione di san Daniele. — Oratione di santa
Helena</i>, in ottava rima. — <i>La Vergine Maria con gli Angeli
santi — Oratione e scongiuri di santa Maria</i>: «Con il priego
suo, che la dirà, ecc. O somma sacra ecc.». — <i>Il contrasto di
Cicarello. — Egloga pastorale di Grotolo e Lilia. — Oratione di
san Brandano — Vita di san Giovan Battista</i>, in rima. — <i>Oratione
di santa Margarita</i>, in ottava rima, per le donne di parto:
«O dolce Madre, di Gesù vita». — <i>Beneditione della Madonna</i>,
in ottava rima: «A te con le man giunte, ecc.». — <i>Historia o
martirio de’ santi Pietro e Paolo</i>, in rima: «Al nome sia di Dio
glorificato, ecc.». — <i>Confessione della Maddalena</i>: «Altissima
benigna, e benedetta». — <i>Pianto della Madonna</i>, in ottava
rima: «Chi vuol piangere con la Vergine, ecc.». — <i>Contrasto
del vangelo col demonio</i>: «Madre di Cristo Vergine Maria, ecc.». — <i>Historia
di santa Chaterina vergine e martire. — Legenda
devota del Romito de’ Pulcini.</i> — Confitemini <i>della beata Vergine. — Oratione
contro la peste. — Epistola della Domenica</i>,
in ottava rima: «Viva divinità dove procede; ecc.». — <i>Opera
nova delli dodici venerdì:</i> «A laude dell’eterno Redentore». — <i>Opera
nuova del Giudicio generale</i>, in rima: «A
te ricorre eterno Creatore». — <i>Oratione trovata nella cappella
dove fu flagellato nostro Signore in Gerusalemme:</i> «Madonna
santa Maria, ecc.». — <i>Christo santo glorioso, laude devotissima:</i>
«Christo santo glorioso, che patesti, ecc.». — <i>Oratione
ascritta a san Cipriano contro i maligni spiriti:</i> «Io son Cipriano
servo di Dio, ecc.». — <i>Historia di san Giorgio</i>, in ottava
rima, in quarto: «In nome sia, ecc.». — <i>Oratione di San Giacomo
Maggiore</i>, in versi, in ottavo: «Immenso Creatore, e con
tua morte, ecc.». — <i>Oratione di santa Maria perpetua</i>, in
prosa, con la rubrica: «Quest’è una devotissima oratione, ecc.».
<i>Oratione della nostra Donna devotissima</i>, e in versi e in rima:
«Ave, Madre di Dio, ecc.». — <i>Oratione di san Stefano</i>: «Superno
Padre eterno Redentore, ecc.».
</p>

<p>
Un catalogo di <i>operette et historiette prohibite</i> più esteso e
aggiunto al <i>Sacro Arsenale della Santa Inquisizione</i>, Bologna
1665, e la più parte sono preghiere e storie devote, massime in
versi; vale a dire che espurgavasi piuttosto dalle superstizioni,
a tal uopo proibendo in generale «tutti li libri che trattano
d’insogni o loro ispositioni», o d’astrologia giudiziaria, o d’indovinare.
Anche nelle <i>Regole del Sant’Uffizio</i>, ristampate a Milano
il 1689, è una lista di libri proibiti, che sono quasi tutte orazioni
o pie leggende.</p>
</div>

<div class="footnote" id="note149">
<p><span class="label"><a href="#tag149">149</a>.&#160;&#160;</span>In Francia Enrico II fu il primo che portasse calze di seta;
e allora si cessò di nettar il naso nella manica dell’abito; <span class="smcap">Naudé</span>,
<i>Giudizio di guanto si pubblicò sul Mazarino</i>. È bizzarro un
<i>Regolamento per erigere le manifatture in Francia, e toglier il
corso dei drappi di seta che rovinano lo Stato;</i> lavoro di Laffemas,
Parigi 1597. In quel tempo un pajo di calze di seta valeva
in Francia lire dodici, che oggi equivarrebbero a sessantaquattro.</p>
</div>

<div class="footnote" id="note150">
<p><span class="label"><a href="#tag150">150</a>.&#160;&#160;</span>Il carro mantovano, equivalente a otto sogli, vendevasi
lire quaranta, prima della ruina dei vigneti.</p>
</div>

<div class="footnote" id="note151">
<p><span class="label"><a href="#tag151">151</a>.&#160;&#160;</span><i>Correspondance inédite de Mabillon et de Montfaucon
aree l’Italie.</i> Parigi 1846, tom. <span class="smcap lowercase">I</span>. 210. Tra le feste più pompose
variate per bizzarria di componimenti, son quelle fattesi a Venezia
il 1587 in occasione che vi apparvero alcuni principi del
Giappone, probabilmente impostori, ch’erano stati a venerare il
papa a Roma. Vedi <span class="smcap">Sansovino</span>, <i>Venetia città nobilissima et singolare
ecc</i>.</p>
</div>

<div class="footnote" id="note152">
<p><span class="label"><a href="#tag152">152</a>.&#160;&#160;</span>Lettera del 1695 nella collezione <i>Clarorum venetorum ad
A. Magliabechium</i>, tom. <span class="smcap lowercase">I</span>.</p>
</div>

<div class="footnote" id="note153">
<p><span class="label"><a href="#tag153">153</a>.&#160;&#160;</span><span class="smcap">Guerra</span> e <span class="smcap">Bucca</span>, <i>Diurnali napoletani</i>.</p>
</div>

<div class="footnote" id="note154">
<p><span class="label"><a href="#tag154">154</a>.&#160;&#160;</span><i>La Lombardia nel secolo</i> <span class="smcap lowercase">XVII</span>, dove si troveranno altre
particolarità di costumi.</p>
</div>

<div class="footnote" id="note155">
<p><span class="label"><a href="#tag155">155</a>.&#160;&#160;</span>Vedi <span class="smcap">Arteaga</span>. Chi voglia può leggere <i>Teti e Flora, prologo
della gran pastorale recitata in Parma nel meraviglioso
teatro ecc.; Mercurio e Marte, torneo regale fatto nel superbissimo
teatro di Parma, ecc.</i>, opere dell’Achillini.</p>
</div>

<div class="footnote" id="note156">
<p><span class="label"><a href="#tag156">156</a>.&#160;&#160;</span>Nella <i>Relazione</i> dell’ambasceria a Costantinopoli di Gianfrancesco
Morosini, bailo della repubblica di Venezia il 1585, si
legge: — Tutta questa gente è molto vile, di costumi bassi, e
di pochissima industria, di maniera che per il più consuma il
tempo in grandissimo ozio. Quasi di continuo stanno a sedere,
e per trattenimento usano di bevere pubblicamente così nelle
botteghe, come anco per le strade, non solo uomini bassi, ma
ancora de’ più principali, un’acqua negra bollente, quanto possono
sofferire, che si cava d’una semente che chiaman cavée, la
quale dicono ch’ha virtù di far stare l’uomo svegliato. Altri
mangiano l’haccì per stare allegri, alcuni teriaca, ovvero letificante
di Galeno, e cose simili; delle quali par che sii impossibile
che i Turchi di qualcheduna non vogliano usare. Quelli poi che
bevono vino, lo fanno di tal maniera che non si levano da mangiare
e bere sino che non sono ubriachi; vogliono passeggiar
mai, anzi si burlano quando veggono Cristiani a farlo, e dicono
che sono pazzi a camminar senza necessità».
</p>

<p>
Uno de’ primissimi libri che trattasse del caffè è <i>De saluberrima
potione Cahue, seu Cafè nuncupata; discursus Faustini
Naironi Banesii maronitæ</i>, Roma 1671. Ma un’eccellente descrizione
di quella pianta è data da Prospero Alpino.</p>
</div>

<div class="footnote" id="note157">
<p><span class="label"><a href="#tag157">157</a>.&#160;&#160;</span>Castore Duranti cantava:
</p>

<div class="poem"><div class="stanza">
<p class="i01"><i>Hanc Sanctacrucius Prosper, cum nuncius esset</i></p>
<p class="i01"><i>Sedis apostolicæ Lusitanas missus ad oras,</i></p>
<p class="i01"><i>Huc adportavit, romana ad commoda gentis.</i></p>
</div></div>

<p>
Quasi al tempo stesso Giovanni Nicod ambasciatore francese in
Portogallo, l’introduceva in Francia, dov’era detta nicodina;
e poi erba della regina perchè se ne valeva Caterina de’ Medici.</p>
</div>

<div class="footnote" id="note158">
<p><span class="label"><a href="#tag158">158</a>.&#160;&#160;</span>Nel 1648 il principe di Roccaromana descrivendo una
vittoria da lui riportata, diceva: — Sto quasi morto di stracchezza
per aversi peleato (<i>combattuto</i>) otto ore... me ne rallegro
con vostra eccellenza, essendo risultato il tutto dal suo amparo
(<i>protezione</i>). Il sergente Garzia merita la piazza dell’alfier morto,
ed io ce l’ho promessa: vostra eccellenza faccia complirlo».
Ap. <span class="smcap">Capecelatro</span>, <i>Diarj</i>.</p>
</div>

<div class="footnote" id="note159">
<p><span class="label"><a href="#tag159">159</a>.&#160;&#160;</span>Lo compendio da una nota del cavaliere Tommaso Rinuccini,
che sta ne’ <i>Ricordi storici di Filippo di Cino Rinuccini</i>,
pubblicati a Firenze il 1840.</p>
</div>

<div class="footnote" id="note160">
<p><span class="label"><a href="#tag160">160</a>.&#160;&#160;</span>«La palla lesina era della grossezza d’una piccola pesca
od albicocca, fatta di pelle di castrone ben seccata e ripiena di
borra sì fortemente che riuscirà sodissima, e balzava altissimo:
per darle s’adoperava mestole di un braccio incirca o poco
più, di legname leggiero ed incartate di cartapecora nel luogo
dove dovea dar la palla, che, colta bene, andava con tal velocità,
che io scrittore mi ricordo di aver visto, quando era ragazzo,
Pietro Berti ammazzare una rondine, che a caso s’incontrò
nella palla alla quale lui aveva dato. La palle si facevano
quasi per tutto il contado, ma le migliori e più stimate venivano
da Panzano ed in giuoco si pagavano un testone la dozzina».</p>
</div>

<div class="footnote" id="note161">
<p><span class="label"><a href="#tag161">161</a>.&#160;&#160;</span>Molte erano quelle che, per aver fatto alcun voto, portavano
una veste tutta scura.</p>
</div>

<div class="footnote" id="note162">
<p><span class="label"><a href="#tag162">162</a>.&#160;&#160;</span>Incomincia: — Assaggiamo di parlare un poco quest’altra
lingua, massime essendo in questa contrada (Lucca), dove mi
par sentire il più perfetto favellare della Toscana».</p>
</div>

<div class="footnote" id="note163">
<p><span class="label"><a href="#tag163">163</a>.&#160;&#160;</span><i>La ville et la république de Venise</i>, Parigi 1680; opera
anonima dedicata al conte d’Avaux, ambasciadore di Francia
a Venezia. Merita pure essere veduto il viaggio in Italia del celebre
Burnet vescovo di Salisbury.</p>
</div>

<div class="footnote" id="note164">
<p><span class="label"><a href="#tag164">164</a>.&#160;&#160;</span>Non siffatta dovea sembrare a Pietro Paolo Gileto milanese,
che fece un poema <i>Torino in ogni parte ammirabile</i>;
Milano, Malatesta, 1661. Egli stesso scrisse un altro poema in
quattordici canti in ottava rima, <i>Mondana politica, con varietà
di successi significata</i>, diretto a Carlo Emanuele II.</p>
</div>

<div class="footnote" id="note165">
<p><span class="label"><a href="#tag165">165</a>.&#160;&#160;</span><i>Journal du voyage de Michel Montaigne en Italie en
1580-81.</i> Roma 1774. A Cristoforo Leuschner, che veniva in
Italia, Giorgio Fabrizio dirigeva questi consigli:
</p>

<div class="poem"><div class="stanza">
<p class="i01"><i>Œnotri fugias ardentia munera Bacchi:</i></p>
<p class="i02">  <i>Sobria Aminæum temperet unda merum...</i></p>
<p class="i01"><i>Adriacæ blandæ sunt vultu et voce puellæ:</i></p>
<p class="i02">  <i>His si credideris, postea nullus eris.</i></p>
<p class="i01"><i>Nec Daphnea tibi circumibit tempora laurus,</i></p>
<p class="i02">  <i>Ni vites cupidæ furta proterva Deæ.</i></p>
<p class="i01"><i>Non colit illa Gnidum, non amplius illa Panormum;</i></p>
<p class="i02">  <i>Tota habitat veneta mollis in urbe Venus.</i></p>
<p class="i01"><i>Hanc quoque dum vitas, alias vitare memento:</i></p>
<p class="i02">  <i>Serpit enim ex illa latius urbe malum.</i></p>
<p class="i01"><i>Uni etiam et noto tua pectora crede sodali:</i></p>
<p class="i02">  <i>Nec cole multiplices cautus amicitias...</i></p>
<p class="i01"><i>Non inimicitias cum quoquam suscipe; lauda</i></p>
<p class="i02">  <i>Quod potes, et tacita cetera mente preme.</i></p>
<p class="i01"><i>Nec studia illorum studiis tua præfer: in illis</i></p>
<p class="i02">  <i>Non vult ingenio cedere nemo locis.</i></p>
<p class="i01"><i>Erga omnes facilis sis verbis; credito paucis;</i></p>
<p class="i02">  <i>Deque bonis studiis sit tibi sermo frequens.</i></p>
</div></div>
</div>

<div class="footnote" id="note166">
<p><span class="label"><a href="#tag166">166</a>.&#160;&#160;</span></p>

<div class="poem"><div class="stanza">
<p class="i01">Perocchè dietro all’uscio ei te l’attacca,</p>
<p class="i02">  E dà il nero di fumo e la vernice</p>
<p class="i02">  A chi in presenza diè pomata e biacca.</p>
<p class="i01">Viso di Fariseo spiritato</p>
<p class="i02">  Perchè de’ libri il frontispizio ho letto,</p>
<p class="i02">  Si crede esser fra’ dotti annoverato.</p>
<p class="i12">                          <span class="smcap">Menzini</span>.</p>
</div></div>
</div>

<div class="footnote" id="note167">
<p><span class="label"><a href="#tag167">167</a>.&#160;&#160;</span><i>Amphiteatrum</i>, pag. 118.</p>
</div>

<div class="footnote" id="note168">
<p><span class="label"><a href="#tag168">168</a>.&#160;&#160;</span>Prefazione al <i>Principe ermafrodito</i>.</p>
</div>

<div class="footnote" id="note169">
<p><span class="label"><a href="#tag169">169</a>.&#160;&#160;</span><i>Vita di Sisto</i> V, lib. <span class="smcap lowercase">I</span>.</p>
</div>

<div class="footnote" id="note170">
<p><span class="label"><a href="#tag170">170</a>.&#160;&#160;</span>— L’inverno credo che fa freddo, perchè in quei tempi
non ho mai sentito caldo che vicino al fuoco...», pag. 151 della
<i>Vita dell’Aresi</i>. Chiama Luigi XIV «l’invincibile tra’ guerrieri,
l’eroe tra’ Cesari, l’augusto tra’ monarchi, il prudente tra’ politici»;
ed esclama: — O Luigi, o pianeta illustrator dell’universo,
o orizzonte lucidissimo della religione cristiana, e chi
potrà mai fissar gli sguardi se non sono d’aquila, ad un sole così
alto, ad un merito non mai eclissabile, ad un Giove terreno
così maestoso?» <i>La Fama gelosa della Fortuna</i>, 1680.
</p>

<p>
Nella prefazione alla <i>Vita di Cromwell</i>, scritta dal Leti medesimo,
si legge: — Può dirsi che le opere date in luce dal signor
Leti a quell’anno 1692, giungano al numero di ottanta,
senza comprendere il <i>P...mo moderno</i>, il <i>Conclave delle P....</i>, il
<i>P...mo di Roma</i>, il <i>Parlatorio delle monache</i>, il <i>Ruf... del gobbo
di Rialto</i>: delle quali opere vogliono autore il signor Leti, che
però da lui si nega: ed a’ suoi confidenti, allorchè l’interrogano
sopra tale materia, suol rispondere: <i>Delicta juventutis meæ et
ignorantias meas ne memineris, Domine...</i> In italiano ha ancora
fatto stampare molti epitalamj, come il <i>Letto fiorito</i>, il <i>Trasporto
d’amore</i>, la <i>Rôcca assediata</i>, il <i>Vicino avvicinato</i>, l’<i>Oriuolo sonoro</i>,
ed altri versi».</p>
</div>

<div class="footnote" id="note171">
<p><span class="label"><a href="#tag171">171</a>.&#160;&#160;</span><i>Historia d’Italia</i>; Torino, Zappata, 1680.</p>
</div>

<div class="footnote" id="note172">
<p><span class="label"><a href="#tag172">172</a>.&#160;&#160;</span>La costui menzione ci offre un nuovo esempio dell’appena
credibile mancanza di denaro nella Corte spagnuola. Il
granduca Ferdinando II nel 1639 fatto eseguire da Tacca esso
cavallo di bronzo pel re di Spagna, imbarcollo a proprie spese
fino a Cartagena. Piacque assai al re e al conte duca, ma non
avean denaro per farlo trasferire al Buenritiro ove dovea collocarsi;
nè lo trovarono finchè il granduca non mandò ordine
agli artisti di ritornarsene. E poichè il conte duca diè commissione
ad esso Tacca di quattro leoni da porgli attorno, il
granduca gli permetteva d’accettare questo lavoro, suggerendogli
però di farsi pagare anticipato. Vedi <i>Gaye</i>, <i>Carteggio</i>,
<span class="smcap lowercase">III</span>. 543.</p>
</div>

<div class="footnote" id="note173">
<p><span class="label"><a href="#tag173">173</a>.&#160;&#160;</span>A questo presentò un disegno per la chiesa di Montalto, e
sentendoglielo lodare assai, disse: — Non l’ho fatto io, ma
un giovinetto romano», che era Girolamo Rainaldi, e gli chiese
licenza di presentarglielo. Questi fanno il preciso contrario!</p>
</div>

<div class="footnote" id="note174">
<p><span class="label"><a href="#tag174">174</a>.&#160;&#160;</span>Su quella Dafni fece un buon epigramma Urbano VIII:
</p>

<div class="poem"><div class="stanza">
<p class="i01"><i>Quisquis amans sequitur fugitivæ gaudia formæ</i>,</p>
<p class="i01"><i>Fronde manus implet, baccas sed carpit amaras.</i></p>
</div></div>
</div>

<div class="footnote" id="note175">
<p><span class="label"><a href="#tag175">175</a>.&#160;&#160;</span>Carlo Maderno cinse la confessione col gran balaustro, a
cui sono affisse centododici lampade di bronzo dorato. Carlo
Fontana luganese (1634-1714) allievo del Bernini, e che, se
meno scorretto, avrebbe avuto campo a segnalarsi nelle grandiose
commissioni, quali San Michele a Ripa, i granaj a Termini,
la cupola del duomo di Montefiascone, il modello di quel
di Fulda, ebbe incarico da Innocenzo XI di stendere la descrizione
della basilica Vaticana. Calcola egli che fino al 1694 vi si
fossero spesi quarantasei milioni ottocencinquantamila scudi romani,
non computando i modelli, gli edifizj demoliti, un campanile
del Bernini, costato centomila scudi ad alzarlo e dodicimila
ad abbatterlo; nè le pitture, gli arredi, le macchine: nell’altar
maggiore andarono ventidue milioni, cinquecentomila chilogrammi
di bronzo, tolto alla copertura del Panteon, e cinquecentrentacinquemila
scudi in operaj; centosettemila costò la
cattedra. Il Maderno consigliava d’abbattere le case fin al Tevere,
tirando fin a San Giacomo Scosciacavalli due portici,
finiti con un arco trionfale, e preparare strade nel contorno:
impresa che finora non si ardì. Singolarmente egli tende a scagionare
il Bernini d’aver indebolito la cupola col fare nicchie e
scale ne’ piloni, prova che quei vani s’erano lasciati dai primitivi
architetti, per asciugare i massicci. Non parvero soddisfacienti
le spiegazioni, e temendosi per la cupola, sorsero vivi dibattimenti
tra artisti e matematici, e progetti or ingegnosi or ridicoli
per corroborarla. Giovanni Poleni padovano rassicurava d’ottime
ragioni i timorosi; pure, forse per condiscendenza, propose
di fasciarla con cinque cerchi di ferro, che dovettero piuttosto
nuocerle pel tanto battere e scarpellare.</p>
</div>

<div class="footnote" id="note176">
<p><span class="label"><a href="#tag176">176</a>.&#160;&#160;</span>Anche le lodi sono caratteristiche. Fulvio Testi lo chiama
«il Michelangelo del nostro secolo, tanto nel dipingere quanto
nello scolpire, e che non cede a nessuno degli antichi nell’eccellenza
dell’arte. È veramente un nome da far impazzire le
genti, perchè sa molto anche di belle lettere, ed ha motti e arguzie
che passano l’anima. Lunedì fa recitar una commedia da
lui composta, dove sono cose da far morire dalle risa chiunque
ha pratica della Corte, perchè ciascuno, sia piccolo sia grande,
prelato o cavaliere, ha la parte sua».
</p>

<p>
John Evelyn, nelle <i>Memorie e Diario</i> del viaggio che allora
fece in Italia, stampato a Londra il 1827, dice che il Bernini
diede un’opera, ove egli stesso dipinse le decorazioni, scolpì
le statue, inventò le macchine, compose la musica, scrisse le
parole, fabbricò il teatro. Per la fontana del Vaticano Girolamo
Preti cantava:
</p>

<div class="poem"><div class="stanza">
<p class="i01">Ondosa mole ognor d’acqua feconda</p>
<p class="i02">  A piè del Vaticano il capo estolle;</p>
<p class="i02">  L’alto di spuma è biancheggiante, è l’onda,</p>
<p class="i02">  Benchè gelida sia, gorgoglia e bolle.</p>
<p class="i01">Quasi corona il marmo orna e circonda,</p>
<p class="i02">  Misto a perle stillanti argento molle;</p>
<p class="i02">  Cade un fiume dintorno e l’aria inonda,</p>
<p class="i02">  E par che procelloso ondeggi un colle.</p>
<p class="i01">Meraviglia di Paolo; i marmi e i monti,</p>
<p class="i02">  Nuovo Encelado santo, innalza e move,</p>
<p class="i02">  E trae, nuovo Mosè, da pietre i fonti.</p>
<p class="i01">E mentre è il ciel sereno, il nostro Giove</p>
<p class="i02">  Che i torrenti sotterra al cenno ha pronti,</p>
<p class="i02">  Gl’innalza, e senza nube i nembi piove.</p>
</div></div>

<p>
È notevole l’opera: <i>Numismata summorum pontificum templi
Vaticani fabricam indicantia, chronologica ejusdem fabricæ
narratione ac multiplici eruditione explicata... a patre</i> <span class="smcap">Philippo
Bonanni</span> <span class="smcap">Societatis Jesus</span>. Roma 1696.</p>
</div>

<div class="footnote" id="note177">
<p><span class="label"><a href="#tag177">177</a>.&#160;&#160;</span>Voltaire, colla solita impudenza, scrisse:
</p>

<div class="poem"><div class="stanza">
<p class="i01"><i>A la voix de Colbert, Bernini vint à Rome:</i></p>
<p class="i01"><i>De Perrault dans le Louvre il admira la main;</i></p>
<p class="i01"><i> — Ah (dit-il) si Paris renferme dans son sein</i></p>
<p class="i01"><i>De si rares talents, un si puissant génie,</i></p>
<p class="i01"><i>Fallait-il m’appeller du fond de l’Italie?</i></p>
</div></div>

<p>
Era Levau che allora dirigeva i lavori del Louvre, succeduto a
Lemercier; e gl’intrighi d’una consorteria, animata da Carlo
Perrault, svogliarono il re d’adoprare il Bernini.</p>
</div>

<div class="footnote" id="note178">
<p><span class="label"><a href="#tag178">178</a>.&#160;&#160;</span>Lavori più o men peccanti lasciarono Flaminio Ponzio,
Giovan Fiammingo, Costantino de’ Servi fiorentino, Carlo Lambardo
d’Arezzo, Giovan Battista Soria romano che fece San
Carlo de’ Catinari e la facciata di San Gregorio. A Carlo Rainaldi
sono dovute le facciate delle due chiese in piazza del
Popolo, e quella di Sant’Andrea della Valle, una delle migliori
d’allora, la villa Pinciana, il duomo di Ronciglione, e il palazzo
dell’Accademia di Francia. Il palazzo Altieri al Gesù magnifica
l’abilità di Giannantonio De Rossi bergamasco, il quale pure
non sapea disegnare di propria mano. La porta bugnata fu
aggiunta da Mattia De Rossi romano, il quale succedette in
quasi tutte le cariche al Bernini, e fu chiamato anche in
Francia.</p>
</div>

<div class="footnote" id="note179">
<p><span class="label"><a href="#tag179">179</a>.&#160;&#160;</span>Egli rivela il suo metodo nel famoso sonetto a lode di Nicolino
dell’Abate, dove la poesia non val meglio che il precetto:
</p>

<div class="poem"><div class="stanza">
<p class="i01">Chi farsi un buon pittor brama e desia,</p>
<p class="i02">  Il disegno di Roma abbia alla mano,</p>
<p class="i02">  La mossa coll’ombrar venezïano,</p>
<p class="i02">  E il degno colorir di Lombardia;</p>
<p class="i01">Di Michelangiol la terribil via,</p>
<p class="i02">  Il vero natural di Tizïano,</p>
<p class="i02">  Di Correggio lo stil puro e sovrano,</p>
<p class="i02">  E di Raffael la vera simmetria;</p>
<p class="i01">Del Tibaldi il decoro e il fondamento,</p>
<p class="i02">  Del dotto Primaticcio l’inventare,</p>
<p class="i02">  E un po’ di grazia del Parmigianino:</p>
<p class="i01">Ma senza tanti studj e tanto stento</p>
<p class="i02">  Si ponga solo l’opre ad imitare</p>
<p class="i02">  Che qui lasciocci il nostro Nicolino.</p>
</div></div>
</div>

<div class="footnote" id="note180">
<p><span class="label"><a href="#tag180">180</a>.&#160;&#160;</span>Il soggetto stesso era trattato da Lorenzo Leonbruno
mantovano, morto il 1537, emulo di Giulio Romano, e ignoto ai
biografi contemporanei.</p>
</div>

<div class="footnote" id="note181">
<p><span class="label"><a href="#tag181">181</a>.&#160;&#160;</span>Secondo le note che si conservano alla biblioteca Ercolani
a Bologna, il Guercino toccò per l’Agar 70 scudi, lire 1, soldi 8;
pel san Brunone, scudi 781; pel san Girolamo desto dalla
tromba, scudi 295; per un’Angelica e Medoro, scudi 351; pei
ritratti del duca e della duchessa di Mantova al naturale,
scudi 630. Dall’archivio dell’ospedal di Milano raccolgo che
l’Annunziata ivi posta gli fu pagata lire milanesi 3167. Il san
Girolamo fu pagato al Correggio 47 zecchini e cibo per sei mesi
da Briseide Cossa: v’aggiunse due carri di legna, un porco
grasso e frumento. Il re di Portogallo ne esibì 40,000 zecchini;
poi il duca di Parma offrì un milione perchè i Francesi nol rubassero,
e non si accettò.</p>
</div>

<div class="footnote" id="note182">
<p><span class="label"><a href="#tag182">182</a>.&#160;&#160;</span></p>

<div class="poem"><div class="stanza">
<p class="i01">Queste pitture ignude e senza spoglia</p>
<p class="i02">  Son libri di lascivia. Hanno i pennelli</p>
<p class="i02">  Semi, da cui disonestà germoglia...</p>
<p class="i01">Chè nelle chiese, ove s’adora e prega,</p>
<p class="i02">  Delle donne si fanno i ritrattini,</p>
<p class="i02">  E la magion di Dio divien bottega...</p>
<p class="i01">E per farsi tener de’ più majuscoli</p>
<p class="i02">  Spogliando i santi, vuol mostrar che intende</p>
<p class="i02">  I proprj siti ed il rigor de’ muscoli.</p>
<p class="i01">Le attitudini sì che son tremende!</p>
<p class="i02">  Qual fa corvette, qual galoppa o traina</p>
<p class="i02">  Con cento smorfie e torciture orrende...</p>
<p class="i01">Chè d’un Angelo invece e di Maria</p>
<p class="i02">  D’Ati il volto s’adora e di Medusa,</p>
<p class="i02">  L’effigie d’un Batillo o d’un’Arpia...</p>
<p class="i10">                  <span class="smcap">Rosa</span>, <i>Sulla Pittura</i>.</p>
</div></div>
</div>

<div class="footnote" id="note183">
<p><span class="label"><a href="#tag183">183</a>.&#160;&#160;</span>Marcantonio Magno (-1550) suo padre, sbandito per delitti,
viaggiò, ebbe impieghi nel Napoletano, e principalmente
di visconte di tutti i castelli di casa Caraffa; fu poeta di prima
risma, talchè l’Ariosto gli diede a limare un suo canto; gli furono
anche coniate medaglie. Ma delle sue lambiccature ecco
prova in questo epigramma:
</p>

<div class="poem"><div class="stanza">
<p class="i01">Caron, Caron! — Chi st’importun che grida?</p>
<p class="i02">  — Gli è un amante fidel che cerca il passo...</p>
<p class="i02">  — Chi è stato sto crudel, quest’omicida</p>
<p class="i02">  Che talmente t’ha morto? — Amore, ahi lasso!</p>
<p class="i02">  — Non varco amanti; or cercati altra guida.</p>
<p class="i02">  — Al tuo dispetto converrà ch’io passo,</p>
<p class="i02">  Ch’ho tanti strali al cor, tant’acqua ai lumi</p>
<p class="i02">  Ch’io mi farò la barca, i remi e’ fiumi.</p>
</div></div>

<p>
Il pio Giannangelo Lottini scultore e poeta fiorentino fece
trentotto discorsi di commento alla <i>Vergine Bella</i> del Petrarca. — 1629.</p>
</div>

<div class="footnote" id="note184">
<p><span class="label"><a href="#tag184">184</a>.&#160;&#160;</span>Dal Capurro a Pisa nel 1831 furono stampate le postille
sue alla Divina Commedia, fatte con indipendenza, ma pedantesche.</p>
</div>

<div class="footnote" id="note185">
<p><span class="label"><a href="#tag185">185</a>.&#160;&#160;</span>Urbano VIII nell’inno a san Martino scriveva:
</p>

<div class="poem"><div class="stanza">
<p class="i01"><i>Tu natale solum protege, tu bonæ</i></p>
<p class="i01"><i>Da pacis requiem Christiadum plagis,</i></p>
<p class="i01"><i>Armorum strepitus et fera prœlia</i></p>
<p class="i05">            <i>In fines age thracios.</i></p>
<p class="i01"><i>Et regum socians agmina sub crucis</i></p>
<p class="i01"><i>Vexillo, Solymas nexibus exime,</i></p>
<p class="i01"><i>Vindexque innocui sanguinis, hostium</i></p>
<p class="i05">            <i>Robur funditus erue.</i></p>
</div></div>

<p>
Le poesie di Urbano VIII furono stampate un secolo dopo da
un inglese: <i>Maphæi suæ reverendissimæ eminentiæ cardinalis
Barberini, postea Urbani papæ VIII poemata; præmissis quibusdam
de vita auctoris et annotationibus adjunctis edidit</i> Josephus
Brow. Oxon. 1736.</p>
</div>

<div class="footnote" id="note186">
<p><span class="label"><a href="#tag186">186</a>.&#160;&#160;</span>Vedi la sua lettera al Gonzaga del 15 giugno 1575.</p>
</div>

<div class="footnote" id="note187">
<p><span class="label"><a href="#tag187">187</a>.&#160;&#160;</span>Ancor più pedestre imitatore del <i>Sogno di Scipione</i> mostrasi
nella canzone in morte d’Ercole Gonzaga, dov’egli contemporaneo
di Galileo e posteriore d’un Secolo a Colombo e a
Vasco, canta:
</p>

<div class="poem"><div class="stanza">
<p class="i01">Vedi come la terra in cinque cerchi</p>
<p class="i01">Distinta giace, e che ne son due sempre</p>
<p class="i01">Per algente pruina orridi e inculti;</p>
<p class="i01">Deserto è il terzo ancora, e che si stempri</p>
<p class="i01">Pare, e si sfaccia negli ardor soverchi;</p>
<p class="i01">Restan sol quelli frequentati e culti,</p>
<p class="i01">Ma sono all’un dell’altro i fatti occulti.</p>
<p class="i01">Quante interposte in loro e vaste e nude</p>
<p class="i01">Solitudini scorgi, e ’n ogni parte</p>
<p class="i01">Quasi macchie cosparte,</p>
<p class="i01">Lor come isole il mare intorno chiude;</p>
<p class="i01">E quel che ’n voce e ’n carte</p>
<p class="i01">È Ocean chiamato, ed ampio e magno,</p>
<p class="i01">Che ti sembra or, se non un piccol stagno?</p>
</div></div>

<p>
Il concilio dei diavoli è tolto dalla <i>Cristiade</i> del Vida.</p>
</div>

<div class="footnote" id="note188">
<p><span class="label"><a href="#tag188">188</a>.&#160;&#160;</span>Il Tasso era il Giustiniano dei duellisti di quel secolo, citandosi
le sue decisioni come oracoli: prova che fu infedele ai
tempi che descrisse.</p>
</div>

<div class="footnote" id="note189">
<p><span class="label"><a href="#tag189">189</a>.&#160;&#160;</span>Vedi a pag. 232 le sue lodi a Bianca Capello. Ha una
canzone in lode del terribile Sisto V, ove mostra di andar cercando
la clemenza dappertutto senza trovarla:
</p>

<div class="poem"><div class="stanza">
<p class="i07">              Ove fia ch’io la scerna?</p>
<p class="i01">Più bella che ’n avorio o ’n marmi o ’n oro</p>
<p class="i01">Opra di Fidia, in te (se ’l ver contempio)</p>
<p class="i01">Ha la clemenza e nel tuo core il tempio.</p>
</div></div>

<p>
Ad esso papa dice: — Tu sei Tifi, e la tua nave è Argo».</p>
</div>

<div class="footnote" id="note190">
<p><span class="label"><a href="#tag190">190</a>.&#160;&#160;</span>Vedasi, tra le altre, la lettera a Maurizio Cattaneo: — Una
lettera è sparita, e credo se l’abbia portata il folletto... e questo
è uno di quei miracoli, che io ho veduto assai spesso nello spedale;
laonde son certo che siano fatti da qualche mago; e n’ho
altri molti argomenti... Oltre quei miracoli del folletto, vi sono
molti spaventi notturni... ho vedute ombre... ho udito strepiti
spaventosi... e fra tanti terrori e tanti dolori m’apparve in aria
l’immagine della gloriosa Vergine col Figliuolo in braccio... E
benchè potesse facilmente essere una fantasia, perchè io sono
frenetico, e quasi sempre perturbato da varj fantasmi e pieno di
malinconia infinita, non di meno, per la grazia di Dio, posso
<i>cohibere assensum</i> alcuna volta..... S’io non m’inganno, della
frenesia furono cagione alcune confezioni ch’io mangiai tre anni
sono... Dappoi la malìa fu rinnovata un’altra volta... La
qualità del male è così maravigliosa, che potrebbe ingannare i
medici più diligenti; onde io la stimo operazione di mago e sarebbe
opera di pietà cavarmi di questo luogo, dove agl’incantatori
è conceduto di far tanto contro di me... Del folletto voglio
scrivere alcuna cosa ancora. Il ladroncello m’ha rubati molti
scudi di moneta, nè so quanti siano, perchè non ne tengo conto
come gli avari; ma forse arrivano a venti: mi mette tutti i libri
sossopra, apre le casse, ruba le chiavi, ch’io non me ne posso
guardare». 25 dicembre 1585.</p>
</div>

<div class="footnote" id="note191">
<p><span class="label"><a href="#tag191">191</a>.&#160;&#160;</span>— Io mi purgo, nè voglio, nè posso disubbidire ai medici,
i quali hanno ordinato che io non istudii nè scriva... Mandatemi
qualche consulto di medico che non vi costi». Ad Antonio Sersale,
1585.</p>
</div>

<div class="footnote" id="note192">
<p><span class="label"><a href="#tag192">192</a>.&#160;&#160;</span>— L’accuse datemi d’infedele al mio principe, mescolate
con quell’altre primiere accuse, fecero un torrente e un diluvio
d’infortunj così grande, che argine o riparo d’umana ragione,
o favore delle serenissime principesse, che molto per mia salute
s’affaticarono, non furono possenti di ritenerlo. Or che risponderò
a queste grandi accuse?» E qui s’avviluppa in distinzioni
aristoteliche sul prevalere dell’intelletto o della volontà;
poi dopo lunghissimo divagare torna in proposito: — La principale
azione della quale sono incolpato, e la quale per avventura
è sola cagione che io sia castigato, non dee essere per
avventura punita come assolutamente rea, ma come mista: perchè
non per elezione la feci, ma per necessità; necessità non
assoluta ma condizionata; e per timore ora di morte, ora di vergogna
grandissima d’infelice e perpetua ingratitudine. E perciocchè
Aristotele pone due maniere d’azioni miste, una degna
di laude e l’altra di perdono, sebbene io non ardisca di collocare
la mia nella prima specie, di riporla nella seconda non temerò.
Nè giudico meno degne di perdono le parole ch’io dissi, perchè
fur dette da uomo non solo iracondo, ma in quella occasione adiratissimo...
Ma molte fiate, ove l’ira più abbonda, ivi è maggiore
abbondanza di amore. Ed io, consapevole a me stesso, ne potrei
addurre molti testimonj che in amare il mio signore, e in desiderare
la grandezza e la felicità sua ho ceduto a pochi de’ suoi
più cari; e nel portar affezione agli amici, e nel desiderare e
procurar lor bene quanto per me s’è potuto ho avuto così pochi
paragoni, come niuna corrispondenza. E se Dio perdona mille
bestemmie con le quali tutto il dì è offeso da’ peccatori, possono
bene anche i principi alcuna parola contro lor detta perdonare....
Il dar per castigo ad un artefice che non si eserciti
nell’arte sua è certo esempio inaudito... Il principe volle con
ciò per avventura esercitar la mia pazienza o far prova della
mia fede, e vedermi umiliare in quelle cose dalle quali conosceva
che alcuna mia altezza poteva procedere, con intenzione
poi di rimovere questo duro divieto quando a lui paresse che la
mia umiltà il meritasse... Ma io non solo poco ubbidiente in trapassare
i cenni del suo comandamento, ma molto incontinente
eziandio in lamentarmi che mi fosse imposta sì dura legge,
partii, non solo scacciato, ma volontario da Ferrara, luogo dove
io era, se non nato, almeno rinato, e dove ora non sol dal bisogno
sono stato costretto a ritornare, ma sospinto anche dal grandissimo
desiderio che io aveva di baciare le mani di sua altezza,
e di riacquistare, nell’occasione delle nozze, alcuna parte della
sua grazia».</p>
</div>

<div class="footnote" id="note193">
<p><span class="label"><a href="#tag193">193</a>.&#160;&#160;</span>Lettera al Panigarola. E nel <span class="smcap lowercase">XXIII</span> de’ sonetti eroici:
</p>

<div class="poem"><div class="stanza">
<p class="i01">Scrissi di vera impresa e d’eroi veri,</p>
<p class="i02">  Ma gli accrebbi ed ornai, quasi pittore</p>
<p class="i02">  Che finga altrui di quel ch’egli è migliore,</p>
<p class="i02">  Di più vaghi sembianti e di più alteri.</p>
<p class="i01">Poscia con occhi rimirai severi</p>
<p class="i02">  L’opra; <i>e la forma a me spiacque e ’l colore</i>,</p>
<p class="i02">  E l’altra ne formai, mastro migliore;</p>
<p class="i02">  Nè so se colorirla in carte io speri.</p>
</div></div>

<p>
Come poco avesse progredito nel sentimento storico ed estetico
appare dalle lodi ch’egli dà al nuovo poema, le quali si riducono
all’aver imitato di più Omero, e la flotta, ed Ettore e
Andromaca, ecc.
</p>

<p>
La <i>Gerusalemme conquistata</i> fu proibita in Francia per decreto
del Parlamento di Parigi in grazia delle ottave che si riferiscono
alle turbolenze di quel regno, dando per motivi che
«contengono idee contrarie all’autorità del re e al bene del regno,
e attentatorie all’onore di Enrico III e IV». Certo il Tasso
vi sostiene la padronanza del papa sovra i re:
</p>

<div class="poem"><div class="stanza">
<p class="i04">       Ei solo il re può dare al regno</p>
<p class="i01">E ’l regno al re, domi i tiranni e i mostri,</p>
<p class="i01">E placargli del cielo il grave sdegno.</p>
<p class="i13">                            <span class="smcap lowercase">XX</span>. 77.</p>
</div></div>
</div>

<div class="footnote" id="note194">
<p><span class="label"><a href="#tag194">194</a>.&#160;&#160;</span>Si suole dai nostri rimbrottare Boileau d’aver opposto
all’<i>or de Virgile le clinquant du Tasse</i>: ma già prima la frase
era stata adoprata in paragone molto più basso da Leonardo
Salviati nell’<i>Infarinato Secondo</i>, lamentandosi di chi pretende
«agguagliare all’<i>Avarchide</i> il poema del Tasso, secondo che
s’agguaglia anche l’orpello all’oro».</p>
</div>

<div class="footnote" id="note195">
<p><span class="label"><a href="#tag195">195</a>.&#160;&#160;</span>Ciò spiegasi dalle condizioni sociali d’un tempo, in cui
Chaudebonne diceva a Voiture: <i>Vous êtes un trop galant
homme pour demeurer dans la bourgeoisie: il faut que je vous
en tire</i>.</p>
</div>

<div class="footnote" id="note196">
<p><span class="label"><a href="#tag196">196</a>.&#160;&#160;</span>Vedi la raccolta delle lettere fatta dal Guasti, vol. <span class="smcap lowercase">V</span>.
pag. 97.</p>
</div>

<div class="footnote" id="note197">
<p><span class="label"><a href="#tag197">197</a>.&#160;&#160;</span>— Io non pensai mai di stampare a mie spese, perchè
non ho molti scudi oltre i cento, i quali non mi basteranno quest’anno
a vestire ed a mangiare. Sono sfornitissimo di tutte le
cose necessarie. Avrei voluto (poichè gli stampatori non hanno
discrezione o pietà o coscienza alcuna) ch’alcun mio amico facesse
la spesa, e poi ritraesse i denari». Al Costantini, 12 settembre
1590.</p>
</div>

<div class="footnote" id="note198">
<p><span class="label"><a href="#tag198">198</a>.&#160;&#160;</span>— Appena questa state ho comperato per mio gusto
due paja di meloni; e benchè io sia stato quasi sempre infermo,
molte volte mi sono contentato del manzo per non ispendere
in pollastro; e la minestra di lattuca e di zucca, quando ho
potuto averne, m’è stata invece di delizia». Al Costantini, 12
ottobre 1590.
</p>

<p>
— Io vendei in Mantova per necessità per venti scudi un
rubino, già donatomi dalla signora duchessa d’Urbino, il quale
era stato stimato, da chi più, settanta scudi; da chi meno, trentacinque...
I trentadue scudi non mi furono dati per pagamento
d’un anello, ma per quel d’una collana, la quale io gli diedi da
vendere, ed egli la vendè quattro scudi meno di quel che pesava
l’oro». A Curzio Ardizio 1581.
</p>

<p>
— Io sottoscritto dichiaro d’aver ricevuto dal signor Abram
Levi venticinque lire, per le quali ritiene in pegno una spada
del mio padre, sei camiscie, quattro lenzuoli, due tovaglie. A dì
2 di marzo 1570». <span class="smcap">Torquato Tasso</span>.</p>
</div>

<div class="footnote" id="note199">
<p><span class="label"><a href="#tag199">199</a>.&#160;&#160;</span></p>

<div class="poem"><div class="stanza">
<p class="i01">È del poeta il fin la meraviglia:</p>
<p class="i01">Chi non sa far stupir vada alla striglia.</p>
</div></div>
</div>

<div class="footnote" id="note200">
<p><span class="label"><a href="#tag200">200</a>.&#160;&#160;</span>In predica diceva che <i>après leur mort les papes deviennent
des papillons, les sires des sirons, les rois des roitelets</i>; e a
proposito del nuovo titolo di eminenza dato ai cardinali, dice
che questi aveano lasciato ai vecchi l’<i>illustrissimo</i> e il <i>reverendissimo</i>,
come ai loro camerieri regalavano gli abiti logori di
pavonazzo e la biancheria sudicia. Il padre Basquier di Mons
predicatore fece il <i>Petit rasoir des ornements mondains; il
Fouet de l’Académie des pécheurs</i>, ecc. Altri titoli di prediche
sono: <i>Fusil de pénitence pour battre le caillou de l’homme;
Petit pistolet de poche pour tirer aux hérétiques; la douce
moëlle et la sauce friande des os savoureux de l’Avent</i>. Fra i
Tedeschi è per simili scempiaggini famoso il predicatore Abramo
di Santa Chiara, morto il 1765.
</p>

<p>
* Gay de la Brosse nel 1628 dedicando a Richelieu il suo
<i>Dessein d’un jardin royal</i>, diceva: — <i>Encore que le temple de
votre vertu incomparable ne soit honoré que de vœux d’un
grand prix, et qu’une petite offrande aurait mauvaise grâce
au rang de celles de valeur; sans vanité je ne laisse d’espérer
que ces nouvelles pensées des plantes y pourront trouver quelque
place sortable à leur bassesse.... Les plantes, pour être filles de
la terre, ne sont tant abjectes qu’elles ne méritent la faveur des
Dieux: l’ambroise, le nectar et la panacée chérie des immortels
sont de leur famille... Ainsi que le soleil qui ne reluit pas
seulement sur les hauts pins des montagnes et sur les chênes les
plus élevés des forêts, mais encore sur les herbes les plus basses,
il se pourra faire que vous, soleil des esprits, après avoir dissipé
par la force de votre splendeur les épais nuages de la faction
rebelle, que couronné de lauriers immortels et la palme à la main,
vous rayonniez sur cette œuvre des plantes, sur les fleurs et les
fruits de votre humble créature etc.</i></p>
</div>

<div class="footnote" id="note201">
<p><span class="label"><a href="#tag201">201</a>.&#160;&#160;</span>Un uomo ingegnoso in quel tempo stesso descriveva Parigi
con altrettante arguzie, ma con ben altro spirito d’osservazione.
È messer Giovanni Sagredo, di cui altrove parleremo, e
in alcune <i>Lettere</i>, pubblicate a Venezia il 1839 per nozze, scrive
a Giorgio Contarini:
</p>

<p>
— Eccomi in Francia: o che Parigi è un piccolo mondo, o
che il mondo è un gran Parigi; o che non vi è paradiso in
terra, o che Parigi è il paradiso terrestre. La fendono, o piuttosto
la vettovagliano due grandi fiumi; città paragonabile ad
una provincia a segno, che se alcuno commette un delitto da
una parte di questa grande metropoli e fugga dall’altra, non è
più conosciuto come se fosse passato in altro paese.
</p>

<p>
«La sera verso al piegar del sole fui condotto al corso,
dove intervennero le maestà regie, e perciò frequentato da
innumerabili carrozze. Pria che vi si entri si traversa un esercito
di paggi e di staffieri coperti di livree di varj colori, esercito
libertino senza capi che lo dirigano e perciò non poco insolente.
</p>

<p>
«Il corso è guarnito di verdeggiante tappezzeria naturale,
formata da molti alberi piantati in fila, che per un terzo di
miglio distesamente dilatandosi formano ombrosi e lunghissimi
viali, sotto i quali si gode una deliziosa frescura ed aria amena.
Che vi dirò delle donne che vi passeggiano? sciolgono la voce
e cantando incatenano, augelli al suono, angeli al volto. Si
sentono le più belle arie del mondo, ed esse hanno un’aria celeste.
</p>

<p>
«Il susseguente giorno fui introdotto nel gabinetto di una
principessa, frequentato dalle più elette bellezze; per entro non
si vedevano che oro e pitture, e risplendevano in tanta abbondanza
i lumi a traverso dei cristalli, che la stanza mi sembrò un
cielo illuminato da stelle.
</p>

<p>
«Che dirò dell’affabilità, della libertà, del brio, dello spirito
pronto, dell’ingegno versatile delle dame? Parlano di tutto,
hanno o pretendono di avere qualche cognizione d’ogni cosa;
spesso, a dirvela schietta, non è che semplice tintura, e talvolta
spropositi dicono, ma con sì belle parole che pajono belle cose.
Discorrono della guerra come se avessero diretti eserciti, parlano
di politica come se si fossero consumate nei gabinetti. Quelle
poi della Corte penetrano nei secreti più reconditi, e fra i divertimenti
d’un balletto si fabbricano da loro talvolta trame di famose
rivoluzioni, si formano partiti per abbattere i favoriti, e
taluna si è trasferita sino in Ispagna per procurare da quel re
sostegno alla propria fazione.
</p>

<p>
«Vi sono le dame dameggianti che in francese si nomano
<i>coquettes</i>, le quali godono d’essere intrattenute con allegri
racconti, che ognuno spasimi per le loro bellezze, e si compiacciono
delle lodi e delle lusinghe. Scaltre però e raffinate all’estremo,
grande cautela si vuole per resistere ad un misto
di vivacità e bellezza, e guaj a chi cede ad un cuore che pare
di fuoco e non è che di ghiaccio; e solo l’orgoglio spesso, talvolta
l’interesse, mutano il fuoco in ghiaccio, il ghiaccio in fuoco.
</p>

<p>
«Alcune altre, più serie e più gravi dell’aspetto, sono chiamate
les précieuses, non sputano che sentenze, hanno del sussiego,
aborriscono sentir parlare dell’amore, sebbene talvolta
facciano all’amore più delle altre; ogni sentenza loro è un aforismo.
Visitai, pochi giorni sono, una di queste, e non avendo soggetto
così pronto per intrattenerla, sapendo che il di lei marito
esercitava nel campo carica principale, l’interpellai se tenesse
freschi avvisi del campo. Rispose che si trovava il re non
lungi dalle sue truppe per invitare gli Spagnuoli a qualche
azione. Soggiunsi che dove si ritrovava il re, dove assisteva
la sua nobiltà fiorita e generosa, non poteva disgiungersi la vittoria.
La preziosa, postasi in contegno grave, replicò che gli
esiti delle battaglie erano incerti, che la fortuna ne prendeva
una buona parte, che il principio delle imprese dipendeva dall’arbitrio
dell’uomo, il fine dal volere di Dio. In altra occasione
dissi: «Come vi sentite voi, madama, negli effetti dei correnti
eccessivi calori?» Mi rispose, che nel teatro del mondo ciascheduna
delle stagioni dell’anno fa il suo carnovale, e rappresenta
quella parte che la natura le ha assegnato; che se l’inverno si
trasvestisse da estate e l’estate da inverno, e se l’autunno da
primavera e la primavera da autunno, e non avessero le loro
temperanze, si disordinerebbe la rappresentazione, e si scomporrebbe
l’architettura dell’universo.
</p>

<p>
«Da ciò comprendere potete che, per non andar male colle
prime, basta infilzare complimenti ed avere scorso qualche romanzo;
per riuscire colle seconde si ricerca più massiccia dottrina,
o far mostra d’aver molta dottrina e non parere di essere
soltanto infarinato. Anco tra le mogli dei parlamentari
ed altri ministri di palazzo vi sono rare bellezze e spiriti elevati.
Quelle poi dei mercatanti tengono la scrittura, girano partite,
trafficano e dirigono i capitali come fra noi i più eccellenti negozianti.
Insomma qui le femmine sono più donne delle nostre, e
talvolta non la cedono agli uomini.
</p>

<p>
«I cavalieri poi e la nobiltà s’esercita nelle accademie, si
istruisce colla visione di paesi lontani, e pochi son quelli che non
sappiano addestrar un cavallo, sonar un liuto, tirar di spada:
inceneriti fra le dame, insanguinati negli eserciti, Marte ed
Amore hanno la direzione dei loro spiriti, ed al rimbombo della
tromba spogliano Amore delle sue piume, e se le pongono sopra
il cappello, ed impugnate l’armi si scordano le delizie dei gabinetti,
e sono lor delizie gli eserciti e le battaglie.
</p>

<p>
«Andai dopo <i>au Palais</i>, che è come la nostra Merceria,
dentro una gran sala. Là sì che bisogna porre il lucchetto alla
borsa chi non vuol spendere! cento mode che allettano, mille
lavori leggiadri e bizzarri che invitano, donne leggiadre che
costringono a comperare le loro merci con assalti di cortesia
e di galanteria, che all’istessa avarizia conviene arrendersi a
discrezione.
</p>

<p>
«Non mancano i divertimenti. Sono sempre spalancate le
porte alle visite, abbondano gli accoglimenti e le parole cortesi,
anche se negano od insultano; abbondano le passeggiate, le
veglie, le colezioni, i balli, i violini, i luoghi suburbani, a segno
che le dame fanno sempre carnovale, e perciò van sempre in
maschera.
</p>

<p>
«Parigi è il cielo delle dame, l’inferno dei cavalli, il purgatorio
delle borse. E vi saluto».
</p>

<p>
Egli stesso, arrivato in Inghilterra al tempo che Cromwell
avea chiuso il parlamento, perchè egli stesso parla e mente abbastanza,
scrive che a Londra «non si veggono dame alla Corte,
ma solo damme da chi va alla caccia; non più cavalieri, ma cavalli
e fanti; non si parla d’amore ma di Marte, non commedie
ma tragedie, non sopra i volti mosche ma sulle spalle moschetti;
non veglie ma ministri severi che danno la veglia a quelli del
contrario partito. Insomma tutto è pieno di dispetti, di sospetti,
di bruttissimi aspetti».</p>
</div>

<div class="footnote" id="note202">
<p><span class="label"><a href="#tag202">202</a>.&#160;&#160;</span>Il Marini volle impacciarsi anche delle quistioni religiose
di Francia, e nella <i>Sferza, invettiva a quattro ministri
dell’iniquità</i> (Napoli 1626) percosse quattro autori d’un’opera
eretico-democratica. Mentre i parlamenti imputavano di tirannicidio
i Gesuiti, egli sostiene che i Calvinisti sono nemici dei
re; e conchiude questa volta senza metafore, che «al fuoco
dannare si devono tutti coloro insieme con quei libri dove tali
dottrine si contengono; deonsi punire gl’impressori e i venditori
di essi;... deonsi spianare le loro cattedre e diroccare le loro
chiese».</p>
</div>

<div class="footnote" id="note203">
<p><span class="label"><a href="#tag203">203</a>.&#160;&#160;</span>Il Marini esprime giudizj sopra suoi contemporanei colla
solita sguajataggine. Al Franco che fu impiccato fa dire:
</p>

<div class="poem"><div class="stanza">
<p class="i01">Tentai farmi eminente,</p>
<p class="i02">  E in altro monte ove di rado uom sale</p>
<p class="i02">  E in altra pianta ove volai senz’ale</p>
<p class="i02">  Restai, canuto il pel, cigno dolente</p>
<p class="i02">  Spettacolo pendente.</p>
</div></div>

<p>
Dal Bonfadio, anch’egli finito sul patibolo:
</p>

<div class="poem"><div class="stanza">
<p class="i01">Ed Omero Maron nella Scrittura</p>
<p class="i01">Imitai pria vivendo;</p>
<p class="i01">Ma Troja nell’incendio e nell’arsura</p>
<p class="i01">Imitai poi vivendo.</p>
<p class="i01">Ella preda del foco,</p>
<p class="i01">Io delle fiamme giogo:</p>
<p class="i01">Ma diversa cagion d’arder ne diede,</p>
<p class="i01">Elena all’una, all’altro Ganimede.</p>
</div></div>
</div>

<div class="footnote" id="note204">
<p><span class="label"><a href="#tag204">204</a>.&#160;&#160;</span>L’Aprosio nello <i>Scudo di Rinaldo</i> critica le mode d’all’ora,
e nell’<i>Atene Italica</i> mette in vista i principali uomini
d’Italia.</p>
</div>

<div class="footnote" id="note205">
<p><span class="label"><a href="#tag205">205</a>.&#160;&#160;</span>— Oh adesso sì, grida Dio, che mi fai dar nelle rotte. — Ma
Signore, a che giuoco giochiamo? — O Signore, avete
imparato a vostre spese a portarvi così; quante volte siete stato
burlato!»</p>
</div>

<div class="footnote" id="note206">
<p><span class="label"><a href="#tag206">206</a>.&#160;&#160;</span>È in venticinque atti, e fu recitata in cinque giorni nel
1611.</p>
</div>

<div class="footnote" id="note207">
<p><span class="label"><a href="#tag207">207</a>.&#160;&#160;</span>Benedetto Aresi milanese, nato nel 1673, lasciò manoscritti
sette volumi di «voci e frasi italiane più usitate, e che non
si trovano ne’ vocabolarj». Buoni appunti alla Crusca fece
Giulio Ottonelli, che nel 1609 scriveva ad Alessandro Tassoni
ancor principiante, di evitare le parole vecchie e disusate,
adducendo in prova il Pinelli che volle abbellire con esse
la sua traduzione dei salmi di san Bonaventura, e «pensando
acquistarsene lode, ne ha avuto biasimo da tutti, e da’ suoi proprj
accademici della Crusca». <i>Lettere d’uomini illustri</i>, Venezia
1749, pag. 478. In questa raccolta ve n’ha molte di bellissime
del Pignoria.</p>
</div>

<div class="footnote" id="note208">
<p><span class="label"><a href="#tag208">208</a>.&#160;&#160;</span></p>

<div class="poem"><div class="stanza">
<p class="i01">Egli era galantuomo e cortigiano</p>
<p class="i02">  A un tempo stesso, ch’egli è come dire</p>
<p class="i02">  Fare un tempo da basso e da soprano.</p>
<p class="i10">                   <span class="smcap">Fagiuoli</span>.</p>
</div></div>
</div>

<div class="footnote" id="note209">
<p><span class="label"><a href="#tag209">209</a>.&#160;&#160;</span>L’<i>Eneide travestita</i> del Lalli è del 1633; è del 1648 <i>Le
Virgile travesti</i> di Scarron, e il <i>Virgilio deguisato en langue
gasconne</i> del signor Des Valles de Mountech.</p>
</div>

<div class="footnote" id="note210">
<p><span class="label"><a href="#tag210">210</a>.&#160;&#160;</span></p>

<div class="poem"><div class="stanza">
<p class="i01"><i>Entremêler souvent un petit</i> e così,</p>
<p class="i01"><i>Et d’un</i> son servitor <i>contrefaire l’honnesté.</i></p>
</div></div>

<p>
Enrico Stefano scrisse <i>Dialoghi sul nuovo parlar francese
italianizzato</i> (1578), ove introduce un Filausonio che lo parla:
<i>Il n’y a pas longtemps qu’ayant</i> quelque martel en teste <i>et à
cause de ce estant sorti après le past pour spaceger, je trouvai
par la strade un mien ami. Or voyant qu’il se monstroit estre
tout sbigottit de mon langage, je me mis à ragioner avec luy</i>, ecc.
Alcuni degli italianismi da lui disapprovati rimasero nel francese,
come <i>accommoder, concert, caprice, contraste, manquer, réussir,
se ressentir</i>, ecc. Di quel del D’Ossat già parlammo.</p>
</div>

<div class="footnote" id="note211">
<p><span class="label"><a href="#tag211">211</a>.&#160;&#160;</span>Milton ebbe pure, e fors’anche tolse dai nostri molte sconvenienti
metafore. Il tuono e i fulmini gli sono <i>artiglieria del
cielo</i> (canto <span class="smcap lowercase">II</span>); l’ora matuttina, il <i>ventaglio dell’Aurora</i> (ivi); gli
sporti degli alveari, <i>i sobborghi della cittadella di paglia delle
api</i> (c. <span class="smcap lowercase">I</span>); dove inoltre troviamo e alberi maestosi che sbocciano
quasi danzando dal sen della terra, e ampie ferite aperte
nel seno della montagna per trarne le costole d’oro, ecc.</p>
</div>

<div class="footnote" id="note212">
<p><span class="label"><a href="#tag212">212</a>.&#160;&#160;</span>Nell’<i>Istruzione</i> a monsignor Pignatelli nunzio apostolico
presso Leopoldo I, che forma parte dei <i>Secreti di Stato dei principi
d’Europa</i> (Colonia 1676), si legge: — La buona memoria
del defunto imperatore (Ferdinando III), curioso dell’idioma
italiano, aveva in modo introdotta nella Corte cesarea la nostra
lingua, che quasi non si parlava di continuo con altra, onde i cavalieri
a gara procuravano di viaggiare in Roma per rendersi
possessori di questa. Vostra signoria procurerà quanto sarà possibile
non solo di conservare tale uso, ma ancora di dilatarlo,
obbligando con termini gentili sua maestà a frequentare le prediche
italiane, procurando a questo fine che si predichi in alcune
chiese, e che vi sia nella Corte un predicatore de’ più
valorosi, che possa predicare in certi giorni più comodi a Cesare;
ed è certo che da ciò se ne cava grande profitto, investendosi
i Tedeschi pian piano d’una inclinazione verso la nostra
nazione».</p>
</div>

<div class="footnote" id="note213">
<p><span class="label"><a href="#tag213">213</a>.&#160;&#160;</span><i>Dialogo sulla bellezza</i>.</p>
</div>

<div class="footnote" id="note214">
<p><span class="label"><a href="#tag214">214</a>.&#160;&#160;</span>La <i>Ricreazione del savio</i>; l’<i>Uom di lettere</i>; i <i>Simboli
trasportati al morale</i>; la <i>Povertà contenta</i>; l’<i>Eternità consigliera</i>,
ecc. Nella <i>Coagulazione</i>, <span class="smcap lowercase">VIII</span>. 721, dice che questa «diversamente
lavora e distilla e rettifica e dissolve e coagula e
fermenta e precipita e mischia e incorpora e sublima e fissa».</p>
</div>

<div class="footnote" id="note215">
<p><span class="label"><a href="#tag215">215</a>.&#160;&#160;</span>Dopo la prima fece una nuova edizione, forbendone la
lingua acciocchè fosse citato dalla Crusca, «onore ch’egli stimava
più del cardinalato».</p>
</div>

<div class="footnote" id="note216">
<p><span class="label"><a href="#tag216">216</a>.&#160;&#160;</span><i>De monarchia Solipsorum. De potestate pontificia in Societatem
Jesu</i>. 1646.</p>
</div>

<div class="footnote" id="note217">
<p><span class="label"><a href="#tag217">217</a>.&#160;&#160;</span>Paolo Segneri juniore attese alle missioni, e le diocesi
sel disputavano; fra le turbe sbigottite a Roma dai tremuoti del
1703 si buttò insegnando a temere e sperare.</p>
</div>

<div class="footnote" id="note218">
<p><span class="label"><a href="#tag218">218</a>.&#160;&#160;</span>Il Boccalini morì a Venezia <i>da dolori colici e da febbre</i>,
dice il necrologio. Le sue osservazioni sul II libro di Tacito furono
offerte al consiglio dei Dieci da’ suoi figli Ridolfo e Aurelio,
i quali, noverando i meriti paterni e i proprj, chiedeano soccorsi.
E il consiglio <i>andò parte</i> che fosse loro concessa facoltà di poter
permutare la condanna d’un confinato in prigione a tempo, in
relegazione nell’Istria o altrove. Vedi Cicogna, <i>Iscrizioni venete</i>
in San Giorgio Maggiore, pag. 365.</p>
</div>

<div class="footnote" id="note219">
<p><span class="label"><a href="#tag219">219</a>.&#160;&#160;</span>Lettera a Camillo Baldi.</p>
</div>

<div class="footnote" id="note220">
<p><span class="label"><a href="#tag220">220</a>.&#160;&#160;</span></p>

<div class="poem"><div class="stanza">
<p class="i01">Non è figlia del Sol la musa mia,</p>
<p class="i02">  Nè ha cetra d’oro o d’ebano contesta;</p>
<p class="i02">  È rozza villanella e si trastulla,</p>
<p class="i02">  Cantando a aria conforme le frulla..,</p>
<p class="i01">Ma canta per cantare allegramente,</p>
<p class="i02">  E acciò che si rallegri ancor chi l’ode;</p>
<p class="i02">  Nè sa, nè bada a regolar niente,</p>
<p class="i02">  Sprezzatrice di biasimo e di lode.</p>
</div></div>
</div>

<div class="footnote" id="note221">
<p><span class="label"><a href="#tag221">221</a>.&#160;&#160;</span>Loda lo spagnuolo Lope de Vega perchè
</p>

<div class="poem"><div class="stanza">
<p class="i01">Ciò che scrisse e cantò tutto fu d’oro;</p>
<p class="i07">             ... Ma le castalie scuole</p>
<p class="i01">Da lui prendano esempio, e imparin come</p>
<p class="i01">Più bel s’eterni in carmi onesti un nome.</p>
<p class="i02">  Non ha dunque Elicona</p>
<p class="i01">Per dilettar altro che amplessi e baci?</p>
<p class="i01">Che Salmace nel fonte, Adon nel bosco?</p>
<p class="i01">Bell’Italia, perdona</p>
<p class="i01">A’ detti miei se ti parran mordaci:</p>
<p class="i01">Fatto vil per lascivia è il cantar tosco;</p>
<p class="i01">Già dilatato il tosco</p>
<p class="i01">Serpe per ogni penna; e mostrar nude</p>
<p class="i01">Prostitute le muse, oggi è virtude.</p>
</div></div>

<p>
<i>Sacco di Mantova</i>, nelle nozze di Margherita Farnese e Francesco
II d’Este.</p>
</div>

<div class="footnote" id="note222">
<p><span class="label"><a href="#tag222">222</a>.&#160;&#160;</span><span class="smcap">Gregorio</span>, <i>Memorie</i>, vol. <span class="smcap lowercase">IX</span>. ep. 50.</p>
</div>

<div class="footnote" id="note223">
<p><span class="label"><a href="#tag223">223</a>.&#160;&#160;</span>Baronio al 549; <span class="smcap">Cenni</span>, <i>Codex Carolinus</i>, i. 148; <span class="smcap">Antiquitates
italicæ medii ævi</span>, <span class="smcap lowercase">III</span>. 855.</p>
</div>

<div class="footnote" id="note224">
<p><span class="label"><a href="#tag224">224</a>.&#160;&#160;</span>I Francesi nel 1797 tolsero a questa biblioteca cinquecento
manoscritti, de’ quali poi, ne’ trattati del 1815, furono restituiti
a Eidelberga trentotto greci e latini, provenienti da
questa compra d’Urbano VIII, fra cui l’unico esemplare di Anacreonte
e dell’Antologia di Costantino Cefala, oltre gli ottocenquarantasette
tedeschi.</p>
</div>

<div class="footnote" id="note225">
<p><span class="label"><a href="#tag225">225</a>.&#160;&#160;</span>Il mausoleo di Cristina, opera di Carlo Fontana, a marmi
di diverso colore e bronzi, rappresenta il suo ritratto, sopra un
cartello, portato da un teschio coll’ale di cherubino.</p>
</div>

<div class="footnote" id="note226">
<p><span class="label"><a href="#tag226">226</a>.&#160;&#160;</span>In un secolo così poco repubblicano, il sentimento della
sovranità del popolo si rifuggì in quelle leggi, dov’è scritto:
<i>Penes commune summa potestas esto</i>.</p>
</div>

<div class="footnote" id="note227">
<p><span class="label"><a href="#tag227">227</a>.&#160;&#160;</span>All’assedio di Vienna si riferisce il poema rimasto popolare
del <i>Meo Patacca</i>, scritto in romanzesco dal Berneri nel
1683. Meo, spavaldo romano, si propone di raccorre un pugno
d’altri prodi per affrontare il Turco; invano vorrebbe rattenerlo
la bella Nuccia; l’ardor bellicoso di lui prorompe in ciance e
bravate, e intanto giunge l’avviso che Vienna fu liberata da Sobieski:
Meo ha il merito dell’eroismo senza i pericoli, gode le
stupende feste con cui Roma celebra quell’evento, e torna alle
braverie ed agli amori.</p>
</div>

<div class="footnote" id="note228">
<p><span class="label"><a href="#tag228">228</a>.&#160;&#160;</span>Ne’ <i>Pensieri eroici spiegati dalla penna d’A. Guidi</i> incomincia: — Consagro
alle Altezze vostre (i Farnesi) le infelicità
de’ miei inchiostri, perchè so che all’ombra delle loro porpore
sapranno cangiarsi in macchie di luce, et indorar ai lampi di
sì generosa Potenza le gramaglie della propria fortuna. Non
potevo scegliere al sostegno della mia penna Heroi più luminosi
nelle sfere della Grandezza, nè cercar trofei più cospicui
negli Erarj del Merito per illustrare le debolezze del mio Destino.
Le glorie delle Altezze vostre risaltano per quei prodigi
d’oro de’ scettri che coronano di splendori la Fama, et innestano
alle spoglie dell’Eternità i fregi più dovitiosi della Maestà e del
Valore. Sfavillino nelle ceneri di tanti Secoli le pompe del loro
sangue, decrepite fra i Manti degli Imperj e fra gli Ostri dei
Trionfi, che le generose prove del lor Animo sdegnando mendicar
lumi dall’ombre degl’Antenati e di suscitarsi dagl’antichi
Sepolcri le Fenici di Gloria, stabiliscono le machine de’ suoi applausi
nel centro delle più eroiche attioni».</p>
</div>

<div class="footnote" id="note229">
<p><span class="label"><a href="#tag229">229</a>.&#160;&#160;</span>Chi ricorda il sermone di Giuseppe Zanoja, ne troverà
il preludio in questo:
</p>

<div class="poem"><div class="stanza">
<p class="i01"><i>Nec juvat argentum, cum non licet amplius uti,</i></p>
<p class="i01"><i>Extrema in tabula superis donare, Deusque</i></p>
<p class="i01"><i>Esto hæres, dicas. Renuunt patrimonia Divi</i></p>
<p class="i01"><i>Fœnora quæ sapiunt, quamquam fraterculus ille</i></p>
<p class="i01"><i>Piscator cælo adscribat, geniisque beatis</i></p>
<p class="i01"><i>Expiet, et fœdæ quæcumque piacula vitæ</i></p>
<p class="i01"><i>Crimine si partum moriens levaveris assem</i></p>
<p class="i01"><i>Cœlitibus. Miseri! quantum falluntur avari!</i></p>
<p class="i01"><i>Marmore quæ pario fabricatis templa, cruorem</i></p>
<p class="i01"><i>Et lacrimas redolent, venis quem pauper apertis,</i></p>
<p class="i01"><i>Expressitque olim madido provincia vultu.</i></p>
</div></div>
</div>

<div class="footnote" id="note230">
<p><span class="label"><a href="#tag230">230</a>.&#160;&#160;</span>Belli anagrammi furono i nomi di <i>Evangelista Torricellius</i>
convertito in <i>En virescit Galileus alter</i>; <i>Antonius Magliabechius</i>
in <i>Is unus bibliotheca magna</i>; <i>civitas Cremona</i> in <i>Ecce
nos tui Maria</i>; <i>Isabella Andreini</i> in <i>Alia blanda Sirena</i>.</p>
</div>

<div class="footnote" id="note231">
<p><span class="label"><a href="#tag231">231</a>.&#160;&#160;</span><i>De veris principiis et vera ratione philosophandi contra
pseudo-philosophos.</i> Parma 1553.</p>
</div>

<div class="footnote" id="note232">
<p><span class="label"><a href="#tag232">232</a>.&#160;&#160;</span>Bruno era riconoscentissimo verso i principi suoi protettori;
vedasi la sua <i>Oratio consolatoria, habita in illustri academia
Julia, in fine solemnissimarum exequiarum illustrissimi
et potentissimi principis Julii ducis Brunsvicensium</i>, 1º <i>julii</i>
1589, <i>Helmstadii</i>. Di se stesso parlando dice: <i>In mentem ergo,
in mentem, Itale, revocato, te a tua patria, honestis tuis rationibus
atque studiis pro veritate exulem, hic civem; ibi gulæ
et voracitati lupi romani expositum, hic liberum; ibi superstitioso
insanissimoque cultui adstrictum, hic ad reformatiores
ritus adhortatum; i lic tyrannorum violentia mortuum, hic
octimi principis amœnitate atque justitia vivum</i>. Scrive <i>ad
excellentissimum academiæ Oxononiensis procancellarium, doctissimos
doctores, atque celeberrimos magistros, Philotheus Jordanus
Brunus nolanus, magis laboratæ theologiæ doctor; purioris
et innocuæ sapientiæ professor; in præcipuis Europæ
academiis notus, probatus, et honorifice exceptus philosophus;
nullibi præterquam apud barbaros et ignobiles peregrinus; dormitantium
animorum excubitor; præsumptuosæ et recalcitrantis
ignorantiæ domitor; qui in actibus universis generalem philanthropiam
protestatur; qui non magis Italum quam Britannum,
marem quam fœminam, mitratum quam coronatum, togatum
quam armatum, cucullatum hominem quam sine cuculla virum,
sed illum, cujus pacatior, civilior et utilior est conversatio,
diligit; qui non ad perunctum caput, signatum frontem,
ablutas manus, et circumcisum penem, sed (ubi veri hominis
faciem licet intueri) ad animum ingeniique culturam maxime
respicit; quem stultitiæ propagatores et hypocritunculi detestantur,
quem probi et studiosi diligunt, et cui nobiliora plaudunt
ingenia</i>.</p>
</div>

<div class="footnote" id="note233">
<p><span class="label"><a href="#tag233">233</a>.&#160;&#160;</span></p>

<div class="poem"><div class="stanza">
<p class="i01"><i>Heic ego te appello, veneranda prædite mente,</i></p>
<p class="i01"><i>Ingenium cujus obscuri infamia sæcli</i></p>
<p class="i01"><i>Non tetigit, et vox non est suppressa strepenti</i></p>
<p class="i01"><i>Murmure stultorum, generose Copernice, cujus</i></p>
<p class="i01"><i>Pulsarunt nostram teneros monumenta per annos</i></p>
<p class="i01"><i>Mentem, cum sensu ac ratione aliena putarem,</i></p>
<p class="i01"><i>Quæ manibus nunc attrecto teneoque reperta,</i></p>
<p class="i01"><i>Posteaquam in dubium sensim vaga opinio vulgi</i></p>
<p class="i01"><i>Lapsa est, et rigido reputata examine digna,</i></p>
<p class="i01"><i>Quantumvis Stagyrita meum noctesque diesque</i></p>
<p class="i01"><i>Græcorum cohors, italumque, arambumque sophorum</i></p>
<p class="i01"><i>Vincirent animum, concorsque familia tanta;</i></p>
<p class="i01"><i>Inde ubi judicium, ingenio instigante, aperiri</i></p>
<p class="i01"><i>Cœperunt veri fontes, pulcherrimaque illa</i></p>
<p class="i01"><i>Emicuit rerum species (nam me Deus altus</i></p>
<p class="i01"><i>Vertentis sæcli melioris non mediocrem</i></p>
<p class="i01"><i>Destinat, haud veluti media de plebe ministrum),</i></p>
<p class="i01"><i>Atque ubi sanxerunt rationum capere veri</i></p>
<p class="i01"><i>Conceptam speciem, facilis natura reperta;</i></p>
<p class="i01"><i>Tum demum licuit quoque posse favore Mathesis</i></p>
<p class="i01"><i>Ingenio partisque tuo rationibus uti,</i></p>
<p class="i01"><i>Ut tibi Timei sensum placuisse libenter</i></p>
<p class="i01"><i>Accepit, Agesiæ, Nicetæ, Pythagoræque.</i></p>
</div></div>
</div>

<div class="footnote" id="note234">
<p><span class="label"><a href="#tag234">234</a>.&#160;&#160;</span>Che tutte le cose vivano egli vuol dimostrare in un dialogo
che accorciamo.
</p>

<p>
<i>Teofilo</i>. L’opinione comune non è sempre la più vera. Ma
non basta, perchè una cosa sia vera, che si possa sostenerla;
bisogna anche dimostrarla. E ciò non mi sarà difficile. Non vi
furono filosofi che dissero il mondo esser animato? Perchè dunque
non diranno quei saggi che anche tutte le parti del mondo
sono animate?
</p>

<p>
<i>Diosono</i>. Lo dicono di fatto, ma lo dicono di cose principali
e di quelle che sono vere parti del mondo, ciascuna delle
quali contiene l’anima intiera; perocchè l’anima degli animali
che noi conosciamo è tutta intiera in ciascuna parte del loro
corpo.
</p>

<p>
<i>Teofilo</i>. Che cosa è dunque ciò che voi credete non essere
realmente parte del mondo?
</p>

<p>
<i>Diosono</i>. Quelle cose che non sono primi corpi, come dicono
i Peripatetici; la terra con le acque e le altre parti che, secondo
voi, costituiscono l’intero animale, la luna, il sole e gli
altri corpi: oltr’a ciò, io chiamo animali principali quelli che
non sono parti primiere dell’universo e che dicesi avere chi
un’anima vegetativa, chi una sensitiva, e alcuni anche una ragionevole.
</p>

<p>
<i>Teofilo</i>. Ma se l’anima, appunto perchè è nel tutto, si trova
altresì nelle parti, perchè non volete ch’ella parimenti esista
nelle parti delle parti?
</p>

<p>
<i>Diosono</i>. Acconsento, ma solo nelle parti delle cose animate.
</p>

<p>
<i>Teofilo</i>. Quali sono le cose non animate o che non fanno parte
di cose animate?
</p>

<p>
<i>Diosono</i>. Forse non ne abbiamo assai sotto gli occhi? Tutte
quelle che non hanno vita.
</p>

<p>
<i>Teofilo</i>. E quali sono le cose che non hanno vita, o almeno un
principio vitale?
</p>

<p>
<i>Diosono</i>. Insomma volete voi che ogni cosa abbia un’anima
ed un principio vitale?
</p>

<p>
<i>Teofilo</i>. Ciò appunto pretendo.
</p>

<p>
<i>Polinio</i>. Dunque un corpo morto ha un’anima? dunque le mie
maniche, le mie pianelle, gli stivali, gli speroni, l’anello, le forme
delle mie scarpe saranno animate? la mia zimarra, il mio tabarro
animati?
</p>

<p>
<i>Teofilo</i>. Io dico che la tavola come tavola non è animata, nè
l’abito come l’abito, nè il cuojo come cuojo, nè come bicchiere
il bicchiere; ma che, come cose naturali e composte, hanno in
sè la materia e la forma: per piccola e grama che sia una cosa,
essa contiene una parte della sostanza spirituale, la quale, ove
il soggetto si trovi disposto, si estende in modo da diventare una
pianta o un animale, e riceve le membra d’un corpo qualunque
di quelli che comunemente si chiamano animati: perchè l’anima
si trova in tutte le cose, e non v’ha il menomo corpuscolo che
non ne contenga la sua porzione.
</p>

<p>
<i>Polinio</i>. <i>Ergo quiquid est, animal est</i>.
</p>

<p>
<i>Teofilo</i>. Non tutte le cose che hanno un’anima, si chiamano
animate.
</p>

<p>
<i>Diosono</i>. Dunque tutte le cose hanno per lo meno una vita?
</p>

<p>
<i>Teofilo</i>. Accordo che hanno l’anima in sè, hanno la vita quanto
alla sostanza, e non quanto all’atto ammesso dei Peripatetici e
da tutti coloro che definiscono la vita e l’anima in una maniera
troppo grossolana. L’opinione di Anassagora, che ogni cosa è in
ogni cosa, perchè lo spirito o anima o forma universale trovandosi
in tutte le cose, ogni cosa può da ogni cosa prodursi, non
solo è verisimile ma vera, perchè codesto spirito esiste in tutte
le cose, le quali se non sono animali, sono però animate; se non
sono secondo l’atto sensibile di animalità e di vita, sono però
secondo un principio ed un atto primo qualunque d’animalità e
di vita.</p>
</div>

<div class="footnote" id="note235">
<p><span class="label"><a href="#tag235">235</a>.&#160;&#160;</span><i>Est animal sanctum, sacrum et venerabile mundus</i>. De
immenso, lib. <span class="smcap lowercase">V</span>.</p>
</div>

<div class="footnote" id="note236">
<p><span class="label"><a href="#tag236">236</a>.&#160;&#160;</span>Il famoso Scioppio il supplizio del Bruno raccontò in lettere
ad un altro Luterano. Comincia: — Ti do la mia parola che niun
Luterano o Calvinista è qui punito di morte, nè tampoco sta in
pericolo, seppur non sia recidivo o scandaloso. È mente di sua
santità, che ogni Luterano viaggi liberamente, e vi ottenga benevolenza
e cortesia. Nel mese passato fu qui un Sassone, ch’era
vissuto un anno con Beza, e fu umanissimamente accolto dal
cardinale Baronio confessore del papa, e assicurato, purchè non
desse scandalo». Segue narrando il processo e la condanna del
Bruno, credendolo meritevole come ateo, e apostolo di dottrine
assurde. Eppure si dubita se veramente sia stato arso. Vedasi
<span class="smcap">Domenico Berti</span>.
</p>

<p>
Il Botta si sbriga di quest’insigne Italiano colla frase seguente: — Non
fermerommi a parlare del Bruno, perchè avendo
insegnato che i soli Ebrei erano i discendenti di Adamo (?),
che Mosè era un impostore ed un mago, che le sacre Scritture
sentivano del favoloso, ed altre bestemmie ancora peggiori di
queste, fu arso a Roma al modo di Roma nel 1600: rimedio abominevole
contro opinioni pazze». Lib. <span class="smcap lowercase">XV</span>.
</p>

<p>
Queste parole egli copia letteralmente dal Giannone, l. <span class="smcap lowercase">XXXIV</span>.
c. 8, che copia il Capasso e il Parrino, e dice: «Discreditarono
l’onorata impresa (di innovar la filosofia) due frati domenicani,
li quali non tenendo nè legge nè misura, e oltrepassando le
giuste mete, siccome maggiormente accreditarono gli errori
delle scuole, così posero in discredito coloro che volevano allontanarsene
ecc.».</p>
</div>

<div class="footnote" id="note237">
<p><span class="label"><a href="#tag237">237</a>.&#160;&#160;</span><i>De libris propriis</i>.</p>
</div>

<div class="footnote" id="note238">
<p><span class="label"><a href="#tag238">238</a>.&#160;&#160;</span>«Esser noi e poter sapere e volere è il certissimo principio
primo». <i>Universalis philosophia</i>, <span class="smcap lowercase">I</span>. l. 4. Secondo lui, l’intelletto
consiste nel sentire, cioè accorgersi delle modificazioni
del nostro essere; e memoria, riflessione, immaginativa sono
varie determinazioni della sensività; il pensiero è il complesso
delle cognizioni poste nella sensazione, la quale dà a conoscere
soltanto gli oggetti individui, non la loro realtà nè le generali
relazioni. Tutto il creato, a dir suo, consta di essere e non essere;
il primo è costituito da potenza, sapienza e amore, che
hanno per iscopo l’essenza, la verità, il bene: mentre il nulla
è impotenza, odio, ignoranza. Nell’Ente supremo le tre qualità
primordiali stanno unite in incomprensibile semplicità,
senza mistura del nulla; une, benchè distinte. L’Ente supremo,
nel trar le cose dal nulla, trasporta le inesaurabili sue
idee nella materia sotto la condizione del tempo e sulla base
dello spazio, e agli enti finiti comunica le tre qualità, che divengono
principj dell’universo, sotto la triplice legge della necessità,
della provvidenza, dell’armonia.
</p>

<p>
Sopra siffatta metafisica impianta una filosofia fisica, una psicologica,
una sociale. Nella filosofia fisica considera l’universo
come un complesso di fenomeni materiali, svolgentisi nel tempo
e nello spazio. La materia posta in questi è un corpo, non costruito
ma proprio alla costruzione; e opera per via di due
agenti, calore e freddo. Quello formò il cielo dilatando, questo
la terra condensando la materia; e dalla loro combinazione nascono
tutti i fenomeni. La luce è tutt’uno col calore, solo denominati
altrimenti secondo operano sul tatto o sulla vista.
</p>

<p>
Nella fisiologia considerando gli enti come vivi e sensibili, distingue
nell’uomo una triplice vita, corrispondente a triplice
sostanza: l’intelligenza; lo spirito, suo veicolo; il corpo, veicolo
ed organo dello spirito e dell’intelletto. Gli esseri tendendo
a conservarsi, sono provveduti d’istinti e della facoltà
di sentire in differente grado. Che se l’uomo possiede un’intelligenza
immortale, quanto meglio il mondo che è più di
tutti perfetto? Mani sue sono le forze espansive; occhi le stelle;
linguaggio, i raggi di queste; col cui ricambio forse comunicano
esse tra sè, dotate come sono di vita sensibilissima. Gli spiriti
beati che le abitano, vedono quant’è nella natura e nelle idee
divine.</p>
</div>

<div class="footnote" id="note239">
<p><span class="label"><a href="#tag239">239</a>.&#160;&#160;</span></p>

<div class="poem"><div class="stanza">
<p class="i01">Il mondo è libro dove il senno eterno</p>
<p class="i02">  Scrisse i proprj concetti...</p>
<p class="i01">Ma noi strette alme ai libri e tempi morti</p>
<p class="i02">  Copïati dal vivo con più errori,</p>
<p class="i02">  Li anteponghiamo a magistero tale.</p>
<p class="i01">O pene, del fallir fatene accorti,</p>
<p class="i02">  Liti, ignoranze, fatiche e dolori:</p>
<p class="i02">  Deh torniamo, perdio, all’originale.</p>
<p class="i08">                    <i>Poesie filosofiche</i>, pag. 11.</p>
</div></div>
</div>

<div class="footnote" id="note240">
<p><span class="label"><a href="#tag240">240</a>.&#160;&#160;</span><i>Inveniemus in plantis sexus masculinum et fœmineum,
ut in animalibus, et fœminam non fructificari sine masculi congressu.
Hoc patet in siliquis et in palmis, quarum mas fœminaque
inclinantur mutuo alter in alterum, et se se osculantur,
et fœmina non impregnatur nec fructificat sine mare, immo conspicitur
dolens, squalida mortuaque, et pulvere illius et odore
reviviscit</i>.</p>
</div>

<div class="footnote" id="note241">
<p><span class="label"><a href="#tag241">241</a>.&#160;&#160;</span>E neppure il concetto delle epoche organiche e critiche;
poichè, ribattendo le obiezioni, dice che la Città del sole
«durerà fino ad uno dei periodi generali delle cose umane
che danno origine ad un nuovo secolo». <i>Questioni sull’ottima
repubblica</i>. In lui sono pure quelle teorie sulla natura de’ popoli
settentrionali e meridionali e sulla loro missione, che credonsi
trovati moderni. «Dio, per fecondare li meridionali di
gente e d’armi, e li settentrionali di scienza e religione, usa di
mandar quelli a questi, insertandoli come arbori per farli più
generosi». <i>Aforismo</i> 72. D’altra parte potrebbe dirsi che egli
adombra i circoli di Vico entro cui l’umanità si rigira, e la provvidenza
di Bossuet che anche gli errori trae a vantaggio: <i>Religiones
cunctæ atque sectæ habent proprium circulum, veluti et
respublicæ... Illi cupiditate auri et divitiarum novas quiritant
regiones; Deus autem altiorem finem intendit</i>.</p>
</div>

<div class="footnote" id="note242">
<p><span class="label"><a href="#tag242">242</a>.&#160;&#160;</span><i>Sulla monarchia spagnuola</i>. Fu ristampata a Berlino
il 1840.</p>
</div>

<div class="footnote" id="note243">
<p><span class="label"><a href="#tag243">243</a>.&#160;&#160;</span><i>Discorsi politici</i>, passim. <i>Faciat</i> (Hispania) <i>ut dominia et
prædia nobilis regni Neapolitani, Mediolani... ab exteris
emantur... quo fiat ut barones indigenæ humilientur.. Cavendum
est ut loca munita unquam baronibus concedantur</i> (De monarchia
hispanica, c. <span class="smcap lowercase">XIV</span>). <i>Elaborandum est regi ut principum
italicorum dissidia alat</i> (c. <span class="smcap lowercase">XXI</span>). <i>Curandum præterea ut
omnes baronum filii magistros hispanos habeant, qui hispanizare
illos doceant in habitu, moribus et modis hispanicis</i> (c. <span class="smcap lowercase">XIV</span>).</p>
</div>

<div class="footnote" id="note244">
<p><span class="label"><a href="#tag244">244</a>.&#160;&#160;</span><i>Discorso</i> <span class="smcap lowercase">II</span> <i>del papato</i>.</p>
</div>

<div class="footnote" id="note245">
<p><span class="label"><a href="#tag245">245</a>.&#160;&#160;</span><i>Città del sole</i>. Nel <i>Discorso sopra l’aumento delle entrate</i>
confessa che «il più gran male di questo regno è la carestia»,
cap. 3.</p>
</div>

<div class="footnote" id="note246">
<p><span class="label"><a href="#tag246">246</a>.&#160;&#160;</span><i>Vectigal exigatur pro necessariis rebus parvum, pro
superfluis largius... non alia bona quam certa et stabilia graventur</i>.</p>
</div>

<div class="footnote" id="note247">
<p><span class="label"><a href="#tag247">247</a>.&#160;&#160;</span>Vedansi esposte da un suo ammiratore nella prefazione
alle opere del Campanella. Torino, Pomba, 1854.</p>
</div>

<div class="footnote" id="note248">
<p><span class="label"><a href="#tag248">248</a>.&#160;&#160;</span>«È pericoloso in ogni verso il negozio dei grani in nome
d’altri che del re, che è padre e pastore della repubblica, e a
lui tocca pascere i figli e distribuir il pane». <i>Sopra l’aumento
delle entrate</i>. «Se il re in Calabria pigliasse tutta la seta come
la si vende a venti carlini la libbra, trasportandola a Napoli dove
si vende trenta o più, raddoppia il tributo. Ed in tutte cose si
può far questo, e non lasciare li mercanti facciano quel guadagno
con danno dei popoli e del re... Il re sarìa tiranno manifesta
se lasciasse senza necessità urgentissima al cristianesimo trasportar
li grani di questo regno in altro regno».</p>
</div>

<div class="footnote" id="note249">
<p><span class="label"><a href="#tag249">249</a>.&#160;&#160;</span>I Solari son molto sani, e Campanella indica i rimedj
con cui s’ajutano. «Sanano le quartane incutendo improvvise
paure, o trattandole con erbe <i>d’indole opposta alla quartana</i>,
o con altre <i>simili cose</i>. Uno studio maggiore pongono a guarire
le febbri continue e sforzansi d’arrestarle studiando le stelle e
le erbe, e <i>levando preghiere al cielo</i>. Il morbo sacro combattono
con preghiere, indi rinvigorendo il sistema nervoso del capo
mediante sostanze acide od eccitanti».</p>
</div>

<div class="footnote" id="note250">
<p><span class="label"><a href="#tag250">250</a>.&#160;&#160;</span>«Fu ad istanza del Sancez fiscale (che andò a Roma <i>personaliter</i>
per tal licenza) tormentato quarant’ore di funicelli
<i>usque ad ossa</i>, legato nella corda colle braccia torte, pendendo
sopra un legno tagliente e acuto, che si dice la viglia; li tagliò
di sotto una libbra di carne, e molta poi n’uscio pesta e infracidata;
e fu curato per sei mesi con tagliarli tanta carne, e
n’uscir più di quindici libbre di sangue delle vene e arterie
rotte... nè confessò eresia nè ribellione, e restò per pazzo, non
finto, come dicono». <i>Narrazione attribuita al Campanella</i>.
</p>

<p>
Nei <i>Secreti</i> del senato veneziano è notato come nel 1593
frà Giordano Bruno sia stato rimesso da Venezia al Sant’Uffizio
di Roma, e nel 1594 frà Tommaso Campanella, Giambattista
Clario da Udine e Ottavio Longo da Barletta, carcerati
in Padova.</p>
</div>

<div class="footnote" id="note251">
<p><span class="label"><a href="#tag251">251</a>.&#160;&#160;</span></p>

<div class="poem"><div class="stanza">
<p class="i01">Io nacqui a debellar tre mali estremi,</p>
<p class="i02">  Tirannide, sofismi, ipocrisia;</p>
<p class="i02">  Eletto sasso</p>
<p class="i02">  A franger l’ignoranza e la malizia;</p>
<p class="i02">  Stavano tutti al bujo, io accesi un lume.</p>
</div></div>

<p>
<i>Poesie filosofiche</i>, pag. 26, 141, 116. Tra le sue lettere vi sono
confessioni esplicite d’ortodossia, e dice che il dogma della predestinazione
«fa li principi cattivi, li popoli sediziosi e li teologi
traditori».</p>
</div>

<div class="footnote" id="note252">
<p><span class="label"><a href="#tag252">252</a>.&#160;&#160;</span><i>Discorsi della libertà e della felice soggezione allo Stato
ecclesiastico</i>. Sempre nella signoria papale vedeva la libertà; e
nella <span class="smcap lowercase">XXXII</span> delle poesie canta:
</p>

<div class="poem"><div class="stanza">
<p class="i01">Vedi i tiranni e le leggi perire</p>
<p class="i01">E Pietro e Paolo in Roma comandare.</p>
</div></div>
</div>

<div class="footnote" id="note253">
<p><span class="label"><a href="#tag253">253</a>.&#160;&#160;</span>Secondo il Patrizj, dalle prime monadi nascono le altre,
dalle monadi le essenze, da queste le vite, dalle vite gl’intelletti,
dagl’intelletti gli spiriti, da questi la natura, da cui le proprietà,
dalle proprietà le specie, dalle specie i corpi, i principj delle
cognizioni vengono da’ sensi, ma prima dalla luce; dalla luce
celeste, immagine di Dio, noi saliamo alla luce primogenia che
è Dio stesso: la luce tutto fa, tutto vivifica e forma. Le quattro
parti di sua filosofia intitolò Panarchie, Pancosmie, Panaugie,
Panpsichie. Studiò la teoria della luce, nel senso materiale e
nel figurato, e sopra quella fondò la sua filosofia: come per
la materiale vedono gli occhi del corpo, così per l’intelligibile
sono illuminati quelli dell’anima: questo mezzo universale del
conoscere viene da Dio, sorgente d’ogni luce.
</p>

<p>
Francesco Giorgio minorita veneziano, dedito alla Cabala
mescolata ai libri sacri e ai peripatetici ragionamenti, compose
l’<i>Armonia del mondo e i tremila problemi</i>. Da Dio trino,
che è ternario semplicissimo, derivano con ternario quadrato
tre novenarj, onde nove sono i cori delle intelligenze, nove
i cicli, nove i generi delle cose generabili e corruttibili; e nel
ternario cubo si compiono tutti i novenaij. Gli angeli sono
distribuiti secondo il novenario semplice, corrispondente al ternario,
onde i più vicini a Dio somigliano al ternario semplicissimo;
gli altri si racchiudono nel duplo, poi nel triplo: e per
quest’ordine tripartito noi possiamo ascendere a Dio, e Dio discende
a noi.
</p>

<p>
<span class="smcap">Brucker</span>, <i>De restauratione philosophiæ pythagoricæ, platon.
cabbal</i>. § <span class="smcap lowercase">V</span>.</p>
</div>

<div class="footnote" id="note254">
<p><span class="label"><a href="#tag254">254</a>.&#160;&#160;</span>L’argomentazione cartesiana dell’<i>io penso, dunque esisto</i>
trovasi in Bernardino Ochino, <i>Catechismo</i>; Basilea 1561:
<i>Ministro</i>. Ti prego, illuminato mio, che tu mi dica s’egli ti par
essere o no.
</p>

<p>
<i>Illuminato</i>. Mi par essere: ma per questo non so certo che
io sia; imperocchè in parermi essere, forse m’inganno.
</p>

<p>
<i>Min</i>. È impossibile che, a chi non è, gli paja d’essere; però,
poi ch’ei ti par essere, bisogna dire che tu sia.
</p>

<p>
<i>Illum</i>. Così è vero.
</p>

<p>
La soggettività della sensazione era stata predicata da Galileo
nel <i>Saggiatore</i>, dicendo: — Che ne’ corpi esterni, per
eccitare in noi i sapori, gli odori e i suoni, si richiegga altro
che grandezze, figure, moltitudini e movimenti tardi e veloci,
io non lo credo; e stimo che, tolti via gli orecchi, le lingue e i
nasi, restino bene le figure, i numeri e i moti, ma non già gli
odori nè i sapori nè i suoni, li quali fuor dell’animale vivente,
non credo che sien altro che nomi, come appunto altro che nome
non è il solletico e la titillazione, rimosse le ascelle e la pelle intorno
al naso».</p>
</div>

<div class="footnote" id="note255">
<p><span class="label"><a href="#tag255">255</a>.&#160;&#160;</span>Vedi la <i>Scrittura di Marco Foscarini circa le franchigie
concesse agli ambasciadori esterni residenti presso la repubblica
di Venezia</i>, 1725.</p>
</div>

<div class="footnote" id="note256">
<p><span class="label"><a href="#tag256">256</a>.&#160;&#160;</span><i>Della perfezione della vita civile</i>, lib. <span class="smcap lowercase">III</span>. p. 134.</p>
</div>

<div class="footnote" id="note257">
<p><span class="label"><a href="#tag257">257</a>.&#160;&#160;</span>Non lo nomina; ma ciò professa negli <i>Uffizj del Cardinale</i>,
lib. <span class="smcap lowercase">I</span>, p. 64.</p>
</div>

<div class="footnote" id="note258">
<p><span class="label"><a href="#tag258">258</a>.&#160;&#160;</span>«Ricercandosi due cose per la propagazione dei popoli,
la generazione e l’educazione, sebbene la moltitudine de’ matrimonj
ajuta forte l’una, impedisce però pel sicuro l’altra».</p>
</div>

<div class="footnote" id="note259">
<p><span class="label"><a href="#tag259">259</a>.&#160;&#160;</span>La sua <i>Ragion di Stato</i> fu tradotta in tutte le lingue.
L’opera sulla <i>Grandezza della città</i> fu volta in inglese il 1635.
Delle sue <i>Relazioni universali</i> è un estratto la <i>Politia regia</i> di
Reifenberg: e la <i>Politica tratta dalla sacra Scrittura</i> di Bossuet
fu forse ispirata dalla sua <i>Regia sapientia</i>.</p>
</div>

<div class="footnote" id="note260">
<p><span class="label"><a href="#tag260">260</a>.&#160;&#160;</span><i>Relazione della repubblica veneziana</i>, 1605.</p>
</div>

<div class="footnote" id="note261">
<p><span class="label"><a href="#tag261">261</a>.&#160;&#160;</span>Soltanto pel Milanese citiamo le voluminose opere del
Somaglia, dell’Opizzoni, del Piazzoli, del Tridi.</p>
</div>

<div class="footnote" id="note262">
<p><span class="label"><a href="#tag262">262</a>.&#160;&#160;</span><i>Zecca in consulta di Stato; Trattato mercantile della
moneta.</i></p>
</div>

<div class="footnote" id="note263">
<p><span class="label"><a href="#tag263">263</a>.&#160;&#160;</span>Pubblicati al fine del vol. <span class="smcap lowercase">I</span> della <i>Storia dei municipj italiani</i>
del Giudici.</p>
</div>

<div class="footnote" id="note264">
<p><span class="label"><a href="#tag264">264</a>.&#160;&#160;</span><i>De re militari et bello tractatus, divisus in partes <span class="smcap lowercase">II</span>, in
quo, præter ea quæ de re militari tractantur, obiter multa quæ
ad civilem administrationem pertinent attinguntur, omnibus judicibus
apprime necessarius.</i> Fu ristampato nel tom. <span class="smcap lowercase">XVI</span> della
gran collezione dei <i>Tractatus juris universi</i>.</p>
</div>

<div class="footnote" id="note265">
<p><span class="label"><a href="#tag265">265</a>.&#160;&#160;</span><span class="smcap">Maffei</span>, <i>Verona illustrata</i>, part. <span class="smcap lowercase">II</span>. 312.</p>
</div>

<div class="footnote" id="note266">
<p><span class="label"><a href="#tag266">266</a>.&#160;&#160;</span><span class="smcap">Vedi Lanza</span>, <i>Considerazioni sulla storia di Sicilia</i>, p. 142.</p>
</div>

<div class="footnote" id="note267">
<p><span class="label"><a href="#tag267">267</a>.&#160;&#160;</span><i>Memorie della Sicilia</i>; <i>Historiæ Saracenosiculæ varia
monumenta</i>; <i>Bibliotheca historiæ Siciliæ.</i></p>
</div>

<div class="footnote" id="note268">
<p><span class="label"><a href="#tag268">268</a>.&#160;&#160;</span>Il Pignoria, 18 luglio 1614, dice: — A scrivere istoria
ci vuol altro che vivacità di cervello; e il padre Bzovio averà
ben che che fare a continuare Baronio, nel quale <i>longe erit a
primo quisque secundus erit</i>».</p>
</div>

<div class="footnote" id="note269">
<p><span class="label"><a href="#tag269">269</a>.&#160;&#160;</span>Abbiamo pure <i>Guerra della Germania inferiore</i> di <span class="smcap">Geronimo
Conestaggio</span> genovese, 1634; <i>Impresa di Fiandra di
Alessandro Farnese</i> di <span class="smcap">Cesare Campana</span>, 1595; ecc.</p>
</div>

<div class="footnote" id="note270">
<p><span class="label"><a href="#tag270">270</a>.&#160;&#160;</span>La reputazione del Gemelli Carreri fu rivendicata in
un’appendice al tom. <span class="smcap lowercase">XIII</span> della traduzione dei <i>Viaggi</i> intorno
al mondo del Berenger, Venezia 1795; poi più estesamente da
Ignazio Ciampi nel <i>Filodrammatico</i>, giornale di Roma del 1858.</p>
</div>

<div class="footnote" id="note271">
<p><span class="label"><a href="#tag271">271</a>.&#160;&#160;</span>Quest’asserzione proviene dall’elogio di Fontenelle, ed
è ripetuta generalmente, pure fin la <i>Biographie universelle</i>
conviene dei meriti anteriori del Riccioli. Le carte di Delisle
comparvero nel 1699: nel 1661 l’opera del Riccioli. Questo
pone tra Gibilterra e Gerusalemme la differenza di 47° 37′,
che sotto quel parallelo valgono 714 leghe marine, ossiano 983
leghe da 20 al grado. Invece non è che di 40° 25′ 40″, equivalenti
a 606 leghe marine, o 848 comuni. Si levino 11 leghe
che sono da Gerusalemme a Giaffa, presa per l’estremità orientale
del Mediterraneo, e si avranno 882 leghe secondo il Riccioli,
e 837 al vero.</p>
</div>

<div class="footnote" id="note272">
<p><span class="label"><a href="#tag272">272</a>.&#160;&#160;</span>In una del 1580 da Lisbona loda infinitamente le qualità
della pietra bazar, cioè del belzoar, che si sa essere una
concrezione intestinale; e come operi prodigi per far uscire
le petecchie, provocando sudore e secrezioni, e guarisca della
peste per testimonianza di Galeno, degli Arabi e di Alberto,
sebbene egli non possa capacitarsi come ciò avvenga, atteso
che la peste è corruzione, e la corruzione è mancamento del
calore innato nell’umidità; mentre quelle pietre sono fredde e
secche di complessione, sicchè non possono ristaurar il calore.
D’esso bazar usano in polvere pigliandone tre o quattro
grani, con acqua di rose, o la mettono nelle posteme velenose;
legate in oro le portano al collo come virtuose più della brettonica
per cacciar la melanconia, guardar da veleni, ecc. E
dall’India e dal Portogallo spedisce ogni tratto pietre e legni di
specifica meraviglia, per tornar il latte alle donne, per chetare
l’epilessia, ecc.</p>
</div>

<div class="footnote" id="note273">
<p><span class="label"><a href="#tag273">273</a>.&#160;&#160;</span>«La lingua in sè è dilettevole e di bel suono, per i
molti elementi ch’egli hanno fino a cinquantatre, dei quali tutti
rendon ragione, facendoli nascere tutti dai diversi movimenti
della bocca e della lingua... In quella sono molti de’ nostri
nomi, e particolarmente de’ numeri il 6, 7, 8 e 9, Dio, serpe, et
altri assai...».</p>
</div>

<div class="footnote" id="note274">
<p><span class="label"><a href="#tag274">274</a>.&#160;&#160;</span><i>Memorie del padre Basilio da Glemona dell’abate</i> <span class="smcap">Pietro
della Stua</span>. Udine 1775.</p>
</div>

<div class="footnote" id="note275">
<p><span class="label"><a href="#tag275">275</a>.&#160;&#160;</span>Ecco però una prova del quanto fosse bambina la filologia.
Sulla chiesa di San Giorgio in Palazzo a Milano stava
un’iscrizione, e non sapendosi leggere dai nostri, fu da Gianpietro
Puricelli mandata a Luca Olstenio a Roma per mezzo
di Leone Allacci, dubitando fosse armena o russa o schiavona
o gotica, «lingue che han caratteri simili al greco».
Egli s’accorse ch’era latina con lettere greche affatto rozze
(<i>Lettera</i> 2 agosto 1647, nel <i>Catalogo</i> del Crevenna). Un altro dotto
milanese, il Castiglioni, asseriva che a San Vincenzo in Prato
v’era stato un tempio di Giove, perchè vi fu trovata una lapide
che diceva DIO VI ET PROBO V. L’Olstenio senza più asserì
che doveva essere un frammento, da compirsi così:
<i>arca</i>DIO . VI . ET . PROBO . V... <i>coss</i>. cioè essendo consoli
Arcadio per la sesta volta, Probo per la quinta.</p>
</div>

<div class="footnote" id="note276">
<p><span class="label"><a href="#tag276">276</a>.&#160;&#160;</span><i>Characteres ægyptii</i>. Venezia 1605; <i>Mensa isiaca</i>, 1669.
Il più insigne documento egiziano che si avesse prima delle
recenti scoperte era la <i>Tavola isiaca</i> di bronzo, lunga cinque,
larga tre piedi, coperta di smalto nero, su cui sono disegnate
figure a contorni d’argento. Dopo il sacco di Roma un fabbro
la vendè al cardinale Bembo, dal cui museo passò a quel di
Mantova. Nel sacco del 1630 fu rubata, nè più se ne seppe, finchè
più d’un secolo dopo fu trovata nel museo di Torino; ove
(dopo essere stata nel museo Napoleone a Parigi) ancor si conserva,
e fu studio dei principali antiquarj, sebbene ora si giudichi
non lavoro originale, ma dei tempi d’Adriano imperatore.
Vedi pag. 210.</p>
</div>

<div class="footnote" id="note277">
<p><span class="label"><a href="#tag277">277</a>.&#160;&#160;</span><i>De nostri temporis studiorum ratione</i>, 1708.</p>
</div>

<div class="footnote" id="note278">
<p><span class="label"><a href="#tag278">278</a>.&#160;&#160;</span><i>De antiquissima Italorum sapientia, ex originibus linguæ
latinæ eruenda</i>, 1710.</p>
</div>

<div class="footnote" id="note279">
<p><span class="label"><a href="#tag279">279</a>.&#160;&#160;</span><i>De universi juris principio et fine uno</i>, 1714; <i>De constantia
philologiæ</i>, 1721.</p>
</div>

<div class="footnote" id="note280">
<p><span class="label"><a href="#tag280">280</a>.&#160;&#160;</span>Perchè dei moderni editori nessuno pensò a dargli punteggiatura
e divisione alla moderna? Facendo quel che si praticò
col Guicciardini, ne sarebbe grandemente agevolata l’intelligenza.
Si dovrebbe anche far sparire la nojosa e inutile vicenda
di carattere tondo e corsivo, che corre da capo a fondo dell’opera.</p>
</div>

<div class="footnote" id="note281">
<p><span class="label"><a href="#tag281">281</a>.&#160;&#160;</span>Anche il De Rossi, nel <i>Dizionario storico degli autori
arabi</i>, fa di Averroe il primo traduttore d’Aristotele: ma ora
è certo che, tre secoli innanzi, era stato vôlto in arabo, non
dal greco ma dal siriaco; e che Averroe nè altro arabo di Spagna
conosceva il greco. In quella vece s’aveva una traduzione in latino;
e l’averroismo, tanto coltivato nella scuola di Padova e
anche dal Pomponazzi che pur mostra continuamente confutarlo,
non deriva che obliquamente da Aristotele, mescolandovi le dottrine
neoplatoniche e le interpretazioni de’ Nestoriani.</p>
</div>

<div class="footnote" id="note282">
<p><span class="label"><a href="#tag282">282</a>.&#160;&#160;</span><i>L’uccelleria, ovvero discorso della natura e proprietà de’
diversi uccelli, e in particolare di quelli che cantano</i>. Roma 1622,
con figure del Tempesta e del Villamene.</p>
</div>

<div class="footnote" id="note283">
<p><span class="label"><a href="#tag283">283</a>.&#160;&#160;</span>Da scrittori e dall’esperienza, massime di cacciatori e pastori,
induce che le bestie, variando l’emissione de’ suoni, fanno
quel che facciamo noi co’ suoni letterali, e ne formano di elementari
di tempo determinato. A manifestare certe emozioni valgonsi
del gesto, dello sguardo, del suono, del grido, della favella.
Così un cane volendo scacciarne un altro da un posto ove egli
vuol collocarsi, comincia a guardarlo iroso, poi fare movimenti
significativi, poi ringhiare, finalmente abbajare. I vermi e simili
animali inferiori possedono solo i due primi modi: alcuni pesci
mandano un suono per le natatoje o per le branchie. Agl’insetti
Fabrizio nega la voce, benchè esprimano i sentimenti per
via di suoni; bovi, cervi ed altri quadrupedi hanno piuttosto
una voce che un linguaggio; ma linguaggio vero han gatti, cani,
uccelli, inferiori però all’uomo che articola più chiaro e distinto.
Le bestie capiscono quel che loro diciamo: onde a ragion più
forte noi dobbiamo capir loro. Delle quattro passioni di gioja,
desiderio, dolore, paura, esamina Fabrizio l’espressione sopra il
cane e la gallina, confessando non avere imparato gran che:
ma la parola nostra è più complessa, perchè di più rapidi e numerosi
elementi; oltre che avendo noi labbra e lingua più flessibili,
ne nascono la varietà e complicazione che costituiscono la
favella. Nessun animale potrà gareggiare coll’uomo, atteso che
il principale loro strumento è la gola, che a noi serve soltanto
per le vocali.</p>
</div>

<div class="footnote" id="note284">
<p><span class="label"><a href="#tag284">284</a>.&#160;&#160;</span>È il primo destinato agli studenti di medicina. La repubblica
lo fondò con decreto 31 luglio 1545, ad istanza di Francesco
Buonafede padovano, e sopra disegno di Andrea Moroni
da Bergamo; n’ebbe la direzione Luigi Anguillara, cui succedette
Melchior Guilandino di Königsberg, pel quale nel 1564
istituì la cattedra di botanica.</p>
</div>

<div class="footnote" id="note285">
<p><span class="label"><a href="#tag285">285</a>.&#160;&#160;</span>Anche privati ne formarono, quali il Priuli, il Molin, il
Michel, Gianfrancesco Morosini lodato da Linneo, ed altri a
Venezia, Giulio Moderato a Rimini, Vincenzo Montecatino a
Lucca, Sinibaldo Fieschi a Genova, Vincenzo Pinelli a Napoli,
Gaspare Gabrielli a Padova, Scipione Simonetta a Milano. Vedi
a pag. 304, e <span class="smcap">Viviani</span>, <i>Delle benemerenze de’ Veneti nella botanica</i>.
Il Pignoria a’ 26 dicembre 1614 da Padova scriveva a Paolo
Gualdo in Roma: — Non occorre che mi faccia gola dei fiori
che si vedono costì, perchè jer sera alla cena lucullea del signor
Sandelli «io mangiai degli sparagi belli, verdi e freschi;
s’immagini mo il resto». Al quale Gualdo il Welser da Augusta
avea scritto, a’ 10 gennajo 1610: — Se Padova e Vicenza si
voltano a domandar semi e piante da queste parti, si può dire
che <i>ipsi fontes sitiunt</i>. Le fritillarie di qua sono poche, e tutte
venute o d’Italia o di Fiandra: vero è che quelle di Fiandra pare
facciano miglior riuscita».</p>
</div>

<div class="footnote" id="note286">
<p><span class="label"><a href="#tag286">286</a>.&#160;&#160;</span>«Tale opera dovea condurre ad una felice rivoluzione
nella botanica: ma niuno allora volle seguirlo nel cammino segnato,
perchè si era di troppo lasciati addietro i contemporanei.
Gaspare Bauhin afferma d’aver pensato distribuire il
suo <i>Pinax</i> secondo il metodo di Cesalpino, ma confessa che
non lo comprendeva abbastanza. Inoltre era costume vedere le
opere di botanica adorne di figure, e Cesalpino le avea sbandite
dalla sua. Torto suo più reale fu il non esporvi la concordanza
della nomenclatura degli autori che l’avevano preceduto e dei
suoi contemporanei; indica le piante con nomi suoi particolari,
o nomi vulgari in alcuni paesi d’Italia; principalmente
nella Toscana, onde fu malagevole determinare di quali parlasse,
e Bauhin sovente vi s’ingannò. Per la stessa ragione
non si può determinare il giusto numero delle specie, di cui fa
menzione: quei che lo portano ad ottocento, non hanno contato
che le principali, e ammontano a mille cinquecentoventi secondo
Haller...
</p>

<p>
«Nella prefazione, piena d’osservazioni nuove e filosofiche
che annunziano un ingegno superiore al secolo, in una pagina
concentra i principj e pone le basi su cui stabilire i metodi ed i
sistemi di botanica; tutti i vantaggi che se ne possono trarre,
nel cui numero mette la conoscenza della proprietà delle piante,
che si può dedurre conformemente alle loro affinità o alla somiglianza
delle loro forme esterne. Malgrado i lavori posteriori su
tale argomento, non si è potuto aggiunger nulla d’essenziale a
tale schizzo; dimodochè se di tutte le sue opere ci fosse rimasta
questa pagina sola, basterebbe ad assicurarne per sempre la
gloria». <span class="smcap">Du Petit Thouars</span>.</p>
</div>

<div class="footnote" id="note287">
<p><span class="label"><a href="#tag287">287</a>.&#160;&#160;</span>Nel capitolo <span class="smcap lowercase">II</span> del libro <span class="smcap lowercase">V</span> della <i>Phyllognomica</i>, il Porta
scrive, <i>contra antiquorum opinionem, plantas omnes semine
donatas esse</i>, e vi dice: <i>E fungis semen perbelle collegimus
exiguum et nigrum, in oblongis præsepiolis vel liris latens e
pediculo ad pili circumferentiam protensis, et præcipue ex illis
qui in soxis proveniunt</i> (intenderebbe i licheni?), <i>ubi decidente
semine, feracitate seritur et pullulat etc</i>. Pag. 367 dell’edizione
di Francoforte 1591.
</p>

<p>
Il Porta prevenne Lavater e Gall insegnando che il corpo
s’impronti dei moti dell’animo, e dagli umori e temperamenti
derivino i costumi: persino le disposizioni possono modificarsi
correggendo le conformazioni esterne; <i>De humana physionomia</i>.
Eppure ancora insegna che <i>varii sunt plantarum bulbi qui
animalium testes mentiuntur, præsertim luxuriosorum... Natura,
hominum generationi satagens, hac testiculorum imagine
ad vires venereas, ad conceptum, ad prolem eas valere significavit</i>.
Lib. <span class="smcap lowercase">IV</span>. c. 18. E cap. <span class="smcap lowercase">I</span>. <i>Plantarum partes scorpionem integrum
præsentantes, ad ejus morsus valere</i>. E lib. <span class="smcap lowercase">III</span>. c. 51:
<i>Fructus uterum referentes et fructuum involucra, ad secundinas
valere</i>. E così ogni tratto.</p>
</div>

<div class="footnote" id="note288">
<p><span class="label"><a href="#tag288">288</a>.&#160;&#160;</span>Nel febbrajo 1856 l’ingegnere Quintino Sella all’accademia
delle scienze di Torino produceva un passo d’un discorso,
dal dottore Domenico Guglielmini di Padova recitato nel 1688,
dove riconosceva i cristalli non come giuochi della natura, ma
effetto di forze molecolari, rette da leggi costanti ed invariabili;
che i cristalli della medesima sostanza sono poliedri, i cui
angoli diedri rimangono sempre i medesimi, sicchè non vi manca
che la proporzionalità dei lati per essere poliedri simili; che
ogni cristallo è un aggregato di molecole aventi la forma
stessa del cristallo; che dalla forma unica prima delle molecole
derivano quelle che una sostanza può rivestire, e che perciò
sono definite. Se avesse pensato applicare il calcolo allo studio
de’ cristalli, preveniva la gloria di Romé de l’Isle e di Haüy.
</p>

<p>
Anche Giovanni Pona fece una descrizione delle rarità di
Montebaldo. L’Imperato (<i>Historia naturale</i>, 1599) sostiene che
i polipi calcari non erano pietre vegetanti come teneansi generalmente.</p>
</div>

<div class="footnote" id="note289">
<p><span class="label"><a href="#tag289">289</a>.&#160;&#160;</span><i>Mundus subterraneus</i>; 1662.</p>
</div>

<div class="footnote" id="note290">
<p><span class="label"><a href="#tag290">290</a>.&#160;&#160;</span><i>De solido intra solidum naturaliter contento</i>. È anteriore
di un anno all’opera dello Schiller: la <i>Protogea</i> di Leibniz è
del 1683.</p>
</div>

<div class="footnote" id="note291">
<p><span class="label"><a href="#tag291">291</a>.&#160;&#160;</span><i>De fontium mutinensium admiranda scaturigine</i>. Secondo
Gianfrancesco Rambelli (<i>Lettere intorno le invenzioni e
scoperte italiane</i> Modena 1844), la prima memoria de’ pozzi
forati in Modena sale al 1479, poichè ne’ <i>Ricordi di Gaspare
Nardi</i> si legge che Giovanni Bentivoglio cominciò a far fare
una fontana in Bologna, e che andò colà «uno maestro de
Regio, che forava con un trivello de capo de uno abedo, e
insediva l’uno abedo de co’ de l’altro, e per questo modo andava
giuso quanto voleva, in modo che andò sotto piedi centosessantadue
se rompè dentro quello con che forava». Giovanni Agazzari
nella cronaca inedita di Piacenza, al 1478 scrive: <i>Nota
quod hoc anno repertus est quidam novus modus fodendi et
eaciendi fontes vivos et salientes super terram per quosdam parmenses,
et res mira et grandis valde, argumento cujusdam physici
regini</i>. Ap. <span class="smcap">Pezzana</span>, <i>Storia di Parma</i>, <span class="smcap lowercase">IV</span>. 23.</p>
</div>

<div class="footnote" id="note292">
<p><span class="label"><a href="#tag292">292</a>.&#160;&#160;</span><i>Aliquis intus in vescica sine plaga lapidem conterunt
ferreis instrumentis</i>. Il Benivieni racconta che, non trovando
modo d’estrarre a una donna un calcolo voluminoso, <i>insolitum
sed tamen opportunum consilium capiens... ferramento priori
parte retuso calculum ipsum percutio, donec sæpius ictus, in
frusta comminuitur</i>. Il primo moderno che scrivesse sopra
l’estrazione della pietra fu Mariano Scotto, ma tutto gonfiezze
e astrologia; e per operare attende le stagioni e i congiungimenti
di stelle.</p>
</div>

<div class="footnote" id="note293">
<p><span class="label"><a href="#tag293">293</a>.&#160;&#160;</span><i>De abditis nonnullis ac mirandis morborum et sanationum
etc</i>.</p>
</div>

<div class="footnote" id="note294">
<p><span class="label"><a href="#tag294">294</a>.&#160;&#160;</span>Ch’egli primo adoperasse il mercurio contro la sifilide
non può più credersi dacchè nella <i>Cronaca perugina</i> del Matarazzo
si legge: «E perchè li Franciosi erano venuti novamente
in Italia, se credevano li Italiani che fosse venuta tale
malattia da Francia; e li Franciosi se credevano che fusse una
malattia consueta in Italia, perchè ancora loro ne acquistaro la
parte loro; e li italiani ne chiamavano lo mal francioso, e li
Franciosi ne dicevano lo male italiano, del quale portaro el
seme in Francia». Data la più estesa descrizione di questo
morbo, indica la ricetta trovata più efficace, la cui base è già
l’<i>ariento vivo</i> oncie due. Benvenuto Cellini insulta il Berengario
d’avere «con una sua unzione fatto molte migliaja di ducati da
signori, che ha stroppiati e mal condotti».</p>
</div>

<div class="footnote" id="note295">
<p><span class="label"><a href="#tag295">295</a>.&#160;&#160;</span>Ma si vuole che questo passo siasi interpolato quarant’anni
dopo la sua morte. Vedemmo molte istanze della facoltà
di Pavia per ottenere i cadaveri de’ giustiziati nel Milanese.</p>
</div>

<div class="footnote" id="note296">
<p><span class="label"><a href="#tag296">296</a>.&#160;&#160;</span>Sprengel vorrebbe che Berengario negasse il trasudamento
del sangue attraverso al setto; ma sebbene egli lo dica
<i>satis notabilis substantiæ, quæ est etiam satis densa</i>, pure ammette
i forellini di Galeno. Esso Sprengel invece vuole che Colombo
supponesse tal passaggio, mentre dice evidentemente che
chi ciò asserisce erra, <i>longa errant via</i>. Vedi <span class="smcap">De Renzi</span>, <i>Storia
della medicina</i>, vol. <span class="smcap lowercase">III</span>. p. 307.</p>
</div>

<div class="footnote" id="note297">
<p><span class="label"><a href="#tag297">297</a>.&#160;&#160;</span><i>De erroribus veterum medicorum</i>, 1653; <i>In artem medicinalem
Galeni</i>, 1566: — <i>Oportet</i> (scrive egli) <i>de scriptoribus
ita sentire ut eos homines agnoscamus et non tanquam deos
veneremur; nobiscum antiquam libertatem relinquamus... probationes
ex nostris sensibus nostroque ingenio ducamus. Nemini
credamus, sed liberi contra omnes quod putemus verum
proferamus. Eorum opiniones refellamus qui in magno sunt
precio, quorum auctoritas infirmis ingeniis obesse potest</i>.</p>
</div>

<div class="footnote" id="note298">
<p><span class="label"><a href="#tag298">298</a>.&#160;&#160;</span><i>Cefalogia fisionomica</i>, 1673.</p>
</div>

<div class="footnote" id="note299">
<p><span class="label"><a href="#tag299">299</a>.&#160;&#160;</span>Nella biblioteca di Parma è un esemplare della <i>Zelotypia
veritatis in veterum fallacias</i>, opera di Gianpaolo Ferrari del
1690. A quelle parole di pag. 26, <i>quod evenit etiam in quibusdam
antiquioribus, cædentibus colaphis alumnos qui veritatem neotericam
convincere videbantur</i>, è manoscritta questa nota: — Il
signor dottore Antonio Zanella, lettore pubblico in Parma, percosse
con uno schiaffo il signor Giambattista Pedana parmigiano
studente nel pubblico studio, perchè con la forza degli argomenti
lo costrinse a confessare la circolatione del sangue, che da esso
lettore veniva acremente negata: e dopo andò a chiedergli perdono
a casa ecc. l’anno scorso 1690».</p>
</div>

<div class="footnote" id="note300">
<p><span class="label"><a href="#tag300">300</a>.&#160;&#160;</span><span class="smcap">Kircher</span>, <i>Da arte magnetica</i>, lib. <span class="smcap lowercase">III</span>. part. 7. Basti il titolo
d’un opera di Marcantonio Zamara di Galatina in terra
d’Otranto, professore a Padova: — <i>Antrum magico-medicum,
in quo arcanorum magico-physicorum, sigillorum, signatarum
et imaginum magicarum, secundum Dei nomina et constellationes
astrorum, cum signatura planetarum constitutarum, ut
et curationum magneticarum et characteristicarum ad omnes
corporis humani affectus curandos, thesaurus locupletissimus,
novus reconditus; cui medicamenta etiam varia chimica ex
mineralibus et vegetabilibus conficiendi modus, tractatus item
de rebus quæ humano corpori eximiam et venustam formam
inducunt, de variis etiam metallorum et mineralium præparationibus
et experimentis plurimis tractatio subjungitur: accessit
motus perpetui mechanici, absque ullo quæ vel ponderis adminiculo
conficiendi documentum</i>. Francfort 1625. <i>Antri magico-medici
pars secunda, in qua arcana naturæ, sympathiæ et antipathiæ
rerum in plantis..... omniumque corporis humani
morborum, imprimis podagre, hydropis, pestis, epidemiæ et
cancri exulcerati cura hermetica, specifica, characteristica et
magnetica continentur: accesserunt portæ intelligentiarum... et
canones hermetici de spiritu, anima et corpore majoris et minoris
mundi</i>. Ivi 1626.</p>
</div>

<div class="footnote" id="note301">
<p><span class="label"><a href="#tag301">301</a>.&#160;&#160;</span>Di lui è rarissima l’opera <i>De ratione instituendæ et
gubernandæ familiæ</i>. Suo figlio Manfredo seppe le matematiche
e molte lingue, viaggiò lontano, s’industriò a costruir macchine,
principalmente microscopj e specchi ustorj, e un museo d’ogni
sorta rarità naturali e d’arte, porzione del quale fu posto nella
biblioteca Ambrosiana.</p>
</div>

<div class="footnote" id="note302">
<p><span class="label"><a href="#tag302">302</a>.&#160;&#160;</span>Vedi <span class="smcap">Renzi</span>, <i>Storia della medicina</i>, vol. <span class="smcap lowercase">III</span>, pag. 68. Turre
di Padova, col titolo <i>Junonis et Nerei vires in humanæ salutis
obsequium traductæ</i> (Padova 1668) tratta delle acque minerali.</p>
</div>

<div class="footnote" id="note303">
<p><span class="label"><a href="#tag303">303</a>.&#160;&#160;</span>Vedi la <i>Vita di Camillo Porzio</i>, scritta da Agostino Gervasio,
1832.</p>
</div>

<div class="footnote" id="note304">
<p><span class="label"><a href="#tag304">304</a>.&#160;&#160;</span><i>De relationibus medicorum libri</i> <span class="smcap lowercase">IV</span>, <i>in quibus ea omnia
quæ in forensibus ac publicis causis medici referre solent, plenissime
traduntur</i>. Palermo 1602.</p>
</div>

<div class="footnote" id="note305">
<p><span class="label"><a href="#tag305">305</a>.&#160;&#160;</span><span class="smcap">Affò</span>, <i>Vita di B. Baldi</i>. Nell’opera <i>Delle macchine semoventi</i>,
pag. 8, parla d’un Bartolomeo Campi da Pesaro, «che
ardì di porsi a levare dal fondo del mare la smisurata mole del
galeone di Venezia; il che sebbene non gli successe, lo scoperse
però giudizioso inventore della macchina, atta per sua natura
ad alzare peso maggiore». È dunque italiana l’invenzione, di
cui oggi menano tanto vanto gl’Inglesi.</p>
</div>

<div class="footnote" id="note306">
<p><span class="label"><a href="#tag306">306</a>.&#160;&#160;</span><i>De subtilitate</i>, Basilea 1607, lib. <span class="smcap lowercase">XVIII</span>. pag. 1074: <i>Serra,
quæ sub quocumque nomine claudi potest</i>. — Cossali (<i>Storia
critica dell’Algebra</i>, 1797) occupa quasi intero un volume a provare
il merito del Cardano, restituendogli le scoperte che Montucla
attribuiva ad altri, e massime a Vieta.
</p>

<p>
* Vedasi anche <i>Di alcuni materiali per la storia della facoltà
matematica nell’antica Università di Bologna</i> del dottor <span class="smcap">Silvestro
Gherardi</span>, 1846.</p>
</div>

<div class="footnote" id="note307">
<p><span class="label"><a href="#tag307">307</a>.&#160;&#160;</span>Nacque in Pisa il 18 febbrajo 1594 a ore 21; e alle 23
del giorno stesso moriva a Roma Michelangelo. Ma non è vero
morisse il giorno che nacque Newton, poichè questo nacque il
25 dicembre 1642, che corrisponde al 5 gennajo 1643 della riforma
gregoriana; mentre Galileo morì l’8 gennajo 1642.</p>
</div>

<div class="footnote" id="note308">
<p><span class="label"><a href="#tag308">308</a>.&#160;&#160;</span>Bartolomeo Imperiali da Genova, 5 settembre 1624, ringraziava
Galileo dovergli regalato un microscopio: «e di questo
è verissimo quel che accenna, perchè io scorgo cose in alcuni
animaluzzi, che fanno inarcar le ciglia, e danno largo campo
di filosofare novamente. Di cosa sì rara ho ambizione d’essere
stato favorito io il primo in Genova, e me lo tengo carissimo.
Sono molti che ne desiderano, e lo lodano fino alle stelle; e io
non ho poco che fare in dar soddisfazione a tanti».</p>
</div>

<div class="footnote" id="note309">
<p><span class="label"><a href="#tag309">309</a>.&#160;&#160;</span>Narra come, per osservar le stelle, usasse certi vetri,
per cui la luna e le stelle non pareano più elevate che alte
torri (Sez. <span class="smcap lowercase">I</span>. c. 23), e soggiunge: «Se alcuno guardi con due di
questi vetri oculari, collocandoli un sopra l’altro, vedrà tutti gli
oggetti più grandi e più vicini» (Sez. <span class="smcap lowercase">II</span>. c. 8).</p>
</div>

<div class="footnote" id="note310">
<p><span class="label"><a href="#tag310">310</a>.&#160;&#160;</span><i>Del telescopio</i>, pag. 486.</p>
</div>

<div class="footnote" id="note311">
<p><span class="label"><a href="#tag311">311</a>.&#160;&#160;</span>Nel Collegio Romano esistono manoscritte (<i>Codice</i> B, f. 15)
alcune lettere di Galileo all’illustre matematico e teologo gesuita
Cristoforo Clavio di Bamberga, uno dei riformatori del Calendario.
Questa del 17 settembre 1610 mostra com’erano imperfetti
i mezzi delle sue osservazioni:
</p>

<p class="indl">
«Molto reverendo signore, mio padre colendissimo,
</p>

<p>
«È tempo che io rompa un lungo silenzio, che la penna più
che il pensiero ha usato con vostra signoria molto reverenda.
Rompolo hora che mi trovo ripatriato in Firenze per favore
del serenissimo granduca, il quale si è compiaciuto richiamarmi
per suo matematico et filosofo. La causa perchè io l’abbia sino
a questo giorno usato, mentre cioè mi sono trattenuto a Padova,
non occorre che io particolarmente lo narri alla sua prudenza;
ma solo mi basterà rassicurarla che in me non si è mai intiepidita
quella devotione, che io devo alla sua gran virtù. Per una
sua lettera scritta al signor Antonio Santini ultimamente a Venezia
ho inteso come ella, insieme con uno dei loro Fratelli, havendo
ricercato intorno a giove con un occhiale dei pianeti
medicei, non gli era succeduto il potergli incontrare; di ciò non
mi fo gran meraviglia, potendo essere che lo strumento o non
fusse isquisito, siccome bisogna, o vero che non l’avessero ben
fermato, il che è necessarissimo, perchè tenendolo in mano
benchè appoggiato a un muro, o altro luogo stabile, il solo moto
delle arterie, ed anco del respirare fa che non si possono osservare,
et massime da chi non gli ha altre volte veduti, et
fatto, come si dice, un poco di pratica nello strumento. In oltre
alle osservazioni stampate nel mio avviso astronomico, ne feci
molte dopo, sinchè giove si vidde occidentale; ne ho poi molte
altre fatte da che è ritornato orientale mattutino, e tuttavia lo
vo osservando; et havendo ultimamente perfezionato un poco
più il mio strumento veggonsi i nuovi pianeti così lucidi e distinti,
come le stelle della seconda grandezza con l’occhio
naturale: sì che volendo io, quindici giorni or sono, far prova
quanto duravo a vedergli mentre si rischiarava l’aurora, erano
già sparite tutte le stelle, eccetto la canicola, et quelli ancora
si vedevano benissimo con l’occhiale; spariti dopo questi ancora,
andai seguitando giove, per vedere parimente quanto durava a
vedersi, et finalmente era il sole alto più di quindici gradi sopra
l’orizzonte, et pur giove si vedeva distintissimo et grande in
modo che posso esser sicuro, che, seguitandolo col cannone, si
saria veduto tutto il giorno. Ho voluto dar conto a vostra signoria
molto reverenda di tutti questi particolari, acciò in lei cessi il
dubbio, se pure ve n’ha mai avuto, circa la verità del fatto, delli
quali, se non prima, li succederà accertarsi alla mia venuta
costà, sendo io in speranza di dover venire in breve a trattenermi
costà qualche giorno ecc.».</p>
</div>

<div class="footnote" id="note312">
<p><span class="label"><a href="#tag312">312</a>.&#160;&#160;</span><i>Nescio quo fato ductus</i>, dic’egli. A Peiresc scintillò tosto
l’ingegnosa idea, che le loro occultazioni potessero servire a
determinare la longitudine. Furono confutati quelli che attribuiscono
ad Harriott la scoperta dei satelliti di giove e delle
macchie solari.</p>
</div>

<div class="footnote" id="note313">
<p><span class="label"><a href="#tag313">313</a>.&#160;&#160;</span>Galileo, temendo che la scoperta delle fasi di venere gli
fosse rapita da altri, eppure non avendo osservazioni bastanti
per accertarle, la pubblicò con questo anagramma: <i>Hæc immatura
a me jam frustra leguntur, o. y.</i> L’enigma riuscì indicifrabile,
finchè egli a richiesta dell’imperatore lo spiegò con
quest’altro, avente le lettere stesse: <i>Cinthyæ figuras emulatur
mater amorum.</i>
</p>

<p>
Si sa che Newton inventò il calcolo delle flussioni nel 1655, e
per undici anni non ne parlò, finchè udito che Leibniz possedeva
un’analisi simile, gli mandò un anagramma in cui esprimevasi
la base della sua.</p>
</div>

<div class="footnote" id="note314">
<p><span class="label"><a href="#tag314">314</a>.&#160;&#160;</span>I limiti dell’autorità e dell’esperienza cercò assegnare
Galileo in una lettera alla duchessa di Toscana: — Stimerei
che l’autorità delle sacre lettere avesse avuto la mira a persuadere
principalmente agli uomini quegli articoli e proposizioni
che superando ogni umano discorso, non potevano per altra
scienza nè per altro mezzo farcisi credibili che per la bocca
dello stesso Spirito santo... Ma che quello istesso Dio, che ci
ha dotati di sensi, discorso ed intelletto, abbia voluto, posponendo
l’uso di questi, darci con altro mezzo le notizie che
per quelli possiamo conseguire, sicchè anco in quelle conclusioni
naturali, che o dalle sensate esperienze, o dalle necessarie
dimostrazioni ci vengono esposte innanzi agli occhi e all’intelletto,
dobbiamo negare il senso e la ragione, non mi pare che
sia necessario il crederlo... Mi pare che, nelle dispute de’
problemi naturali non si dovrebbe cominciare dall’autorità de’
luoghi delle scritture, ma dalle sensate esperienze, o dalle dimostrazioni
necessarie, perchè procedendo di pari dal Verbo
divino e la Scrittura sacra e la natura, quella come dettatura
dello Spirito santo, e questa come osservantissima esecutrice
degli ordini di Dio... pare che quello che gli effetti naturali o
la sensata esperienza ci pone innanzi agli occhi o le necessarie
dimostrazioni ci concludono, non debba in conto alcuno esser
rivocato in dubbio, non che condannato, per luoghi della Scrittura
che avessero nelle parole diverso sembiante, poichè non
ogni detto della Scrittura è legato ad obblighi così severi, come
ogni effetto di natura ecc.».</p>
</div>

<div class="footnote" id="note315">
<p><span class="label"><a href="#tag315">315</a>.&#160;&#160;</span>Bacone conobbe le opere di Galileo. Vedi <i>Organon</i>,
lib. <span class="smcap lowercase">II</span>. afor. 39; <i>Sylva sylvarum</i>, Nº 791. — Per quanto gl’Inglesi
idolatrino per patriotismo Bacone e Harriott, pure la loro
lealtà rende segnalata testimonianza al nostro Galileo, come può
vedersi nella vita scrittane di recente da Drinkwater Bethune,
nell’<i>Introduction of the literature of Europe etc</i>. di Hallam, nel
<i>Preliminary dissertation to Encyclop. britan.</i> di Plyfair, il quale
dice che «di tutti gli scrittori vissuti al tempo che lo spirito
umano sviluppavasi appena dagl’impacci dell’ignoranza e della
barbarie, Galileo più d’ogni altro colse il tono della vera filosofia,
e restò più mondo dalla contaminazione del tempo rispetto
al gusto, ai pensieri, alle opinioni».</p>
</div>

<div class="footnote" id="note316">
<p><span class="label"><a href="#tag316">316</a>.&#160;&#160;</span>Galileo dovette dolersi di non riceverne mai risposta:
ma ora si sa che il granduca Cosmo scrisse a Filippo III, non
avrebbe lasciato andar Galileo, s’egli non gli concedesse di mandare
ogn’anno franche due navi dal porto di Livorno alle Indie
spagnuole. <span class="smcap">Nelli</span>, <i>Vita di Galileo</i>.</p>
</div>

<div class="footnote" id="note317">
<p><span class="label"><a href="#tag317">317</a>.&#160;&#160;</span>Dapprima vi fu chiamato con fiorini cento. Il Fabroni
racconta che un malevolo denunziò Galileo al senato veneto
di vivere in adulterio con Marina Gamba; e il senato rispose
che, se ciò è vero, egli avrà maggiori bisogni per sostentare la
propria famiglia; e in conseguenza ne crebbe il trattamento a
trecentoventi fiorini. Egli ebbe infatti due figli e una figlia fuor
di matrimonio. Alfine gli furono assegnati mille fiorini.</p>
</div>

<div class="footnote" id="note318">
<p><span class="label"><a href="#tag318">318</a>.&#160;&#160;</span>Credeva inoltre che la terra col sole si movesse attorno
al polo del mondo, che è incessantemente variabile. Vedi <span class="smcap">Clemens</span>,
<i>Giordano Bruno et Nicol von Cusa</i>; 1847, pag. 97.</p>
</div>

<div class="footnote" id="note319">
<p><span class="label"><a href="#tag319">319</a>.&#160;&#160;</span>È ristampata fra le opere di Galileo a Firenze, tom. <span class="smcap lowercase">V</span>.
1854: — Da questi fondamenti e dalle dichiarazioni loro si manifesta
l’opinione pitagorica e la copernicana essere tanto probabile,
che forse non è altrettanto la comune di Tolomeo;
perchè da quella se ne deduce un chiarissimo sistema ed una
meravigliosa costituzione del mondo, molto più fondata in ragione
ed in esperienza, che non si cava dalla comune, e si
vede chiaramente che si può salvare; di modo tale che non
occorre ormai più dubitare che ripugni all’autorità della sacra
Scrittura, nè alla verificazione delle proposizioni teologiche; ma
anzi con ogni facilità non solo i fenomeni e le apparenze di tutti
i corpi, ma scopre anco molte ragioni naturali, che per altra
strada difficilmente si possono intendere».</p>
</div>

<div class="footnote" id="note320">
<p><span class="label"><a href="#tag320">320</a>.&#160;&#160;</span><i>Pensieri diversi</i>.</p>
</div>

<div class="footnote" id="note321">
<p><span class="label"><a href="#tag321">321</a>.&#160;&#160;</span><i>Systema cosmicum</i>, dial. <span class="smcap lowercase">II</span>. p. 121. Poi a Keplero scriveva
nel 1597: <i>Multas conscripsi et rationes et argumentorum
in contrarium eversiones, quas tamen in lucem hucusque proferre
non sum ausus, fortuna ipsius Copernici præceptoris nostri perterritus,
qui licet sibi apud aliquos immortalem famam paraverit,
apud infinitos tamen (tantus enim est stultorum numerus) ridendus
et explodendus prodiit</i>. <span class="smcap">Kepleri</span> Opera, tom. <span class="smcap lowercase">II</span>. p. 69;
Lipsia 1718. Ho letto nel ricchissimo archivio Rinuccini a Firenze
un autografo di Galileo, degli ultimi anni di sua vita,
dove, qual che ne sia la ragione, si ricrede e disdice della
teoria copernicana, e mette in evidenza gli argomenti fisici
che le ripugnano. Per verità erano tali, che un savio non poteva
acchetarsi del tutto in quella sentenza; come sarebbe impossibile
il dubitarne oggi, dopo gli argomenti d’irrecusabile
evidenza che i contemporanei di Galileo ignoravano.</p>
</div>

<div class="footnote" id="note322">
<p><span class="label"><a href="#tag322">322</a>.&#160;&#160;</span><i>Viri Galilæi, quid statis aspicientes in cœlum?</i> fu il testo
preso da un predicatore a Firenze. Un’altra applicazione felice
di testo trovo in una lettera del Pignoria, 26 settembre 1610: — Le
do nuova come in Germania il Keplero ha osservato anch’esso
i quattro pianeti nuovi, e che vedendoli esclamò, come
già Giuliano apostata, <i>Galilee, vicisti</i>».
</p>

<p>
Guglielmo Libri, che denigra a tutta possa l’operar della
Chiesa in quest’affare, non tace che, quando il domenicano Caccini
declamò contro Galileo, il Maruffi generale di quell’ordine
ne scrisse scuse a Galileo, dolendosi di dover essere partecipe
a qualunque bestialità facessero trenta o quarantamila frati. In
Inghilterra, nella patria de’ grandi pensatori e non cattolica, e
molt’anni più tardi, quando Newton insegnò il metodo delle
flussioni, v’ebbe dottori che dal pulpito metteano in avviso
contro codesti «novatori, gente perduta che cadeano nelle chimere»
ed esortavano ad evitare il loro commercio «pernicioso
per lo spirito e per la fede». <span class="smcap">Savérien</span>, <i>Dictionnaire des mathématiques</i>,
tom. <span class="smcap lowercase">I</span>.
</p>

<p>
La lettera di Galileo al padre Ranieri, dove racconta per
disteso il suo processo, e che dal Tiraboschi fu data come autentica,
è apocrifa.</p>
</div>

<div class="footnote" id="note323">
<p><span class="label"><a href="#tag323">323</a>.&#160;&#160;</span>— Noi Roberto cardinale Bellarmino, rilevato avendo
come il signor Galileo è stato calunniato, e come imputato gli fu
d’aver fatto un’abjura in nostre mani, e d’essere stato condannato
a salutar penitenza; dietro ricerca fattacene, affermiamo conformemente
alla verità, che il predetto signor Galileo non ha
fatto abjura di sorta alcuna, nè in nostre mani nè in quelle
d’altre persone, per quanto è a nostra conoscenza, nè a Roma
nè altrove, d’alcuna delle sue opinioni e dottrine; ch’ei non è
stato assoggettato a veruna salutare penitenza di qualsivoglia
specie; che solamente gli si è partecipata la dichiarazione del
nostro santo Padre, pubblicata dalla Congregazione dell’Indice,
cioè come la dottrina attribuita a Copernico, che la terra si
muova intorno al sole e che il sole occupi il centro del mondo
senza muoversi dall’oriente all’occidente, è contraria alla sacra
Scrittura, e che in conseguenza non è permesso difenderla nè
sostenerla. In fede di che abbiamo scritta e sottoscritta la presente
di nostra propria mano, questo giorno 26 maggio 1616.
Roberto, cardinale Bellarmino».
</p>

<p>
Non è inutile ricordare che nel Bellarmino stesso l’opera
<i>De romano pontifice</i> fu messa all’Indice, poi levatane. La
Chiesa non considerò mai come infallibili i decreti delle Congregazioni.</p>
</div>

<div class="footnote" id="note324">
<p><span class="label"><a href="#tag324">324</a>.&#160;&#160;</span><i>Dilecte fili, nobilis vir, salutem et apostolicam benedictionem.
Tributorum vi et legionum robore formidolosam esse
Etrusci principatus potentiam, Italia quidem omnis fatetur:
at etenim remotissimæ etiam nationes felicem vocant nobilitatem
tuam ob subditorum gloriam ac Florentinorum ingenia.
Illi enim novos mundos animo complexi, et oceani arcana patefacientes
potuerunt quartam terrarum partem relinquere nominis
sui monumentum. Nuper autem dilectus filius Galilæus
æthereas plagas ingressus ignota sidera illuminavit, et planetarum
penetralia reclusit. Quare, dum beneficum Jovis astrum
micabit in cælo quatuor novis asseclis comitatum, comitem ævi
sui laudem Galilæi trahet. Nos tantum virum, cujus fama in
cælo lucet et terras peragrat, jamdiu paterna charitate complectimur.
Novimus enim in eo non modo literarum gloriam,
sed etiam pietatis studium; iisque artibus pollet, quibus pontificia
voluntas facile demeretur. Nunc autem, cum illum in
urbem pontificatus nostri gratulatus reduxerit, peramanter
ipsum complexi sumus, atque jucunde identidem audivimus florentiæ
eloquentiæ decora doctis disputationibus augentem. Nunc
autem non patimur eum sine amplo pontificia charitatis commeatu
in patriam redire, quo illum nobilitatis tuæ beneficentia
revocat. Exploratum est quibus præmiis magni duces remunerentur
admiranda ejus ingenii reperta, qui Medicei nominis
gloriam inter sidera collocavit. Quinimo non pauci ob id dictitant,
se minime mirari tam uberem in ista civitate virtutum
esse proventum, ubi eas dominantium magnanimitas tam eximiis
beneficiis alit. Tum ut scias quam charus pontificiæ menti ille
sit, honorificum hoc ei dare voluimus virtutis et pietatis testimonium.
Porro autem significamus solatia nostra fore omnia
beneficia, quibus eum ornans nobilitas tua paternam munificentiam
non modo imitabitur, sed etiam augebit.</i>
</p>

<p>
Di questi fatti si vedano le prove in <span class="smcap">Giambattista Venturi</span>,
<i>Memorie e lettere inedite e disperse di Galileo Galilei</i>, Modena
1818.</p>
</div>

<div class="footnote" id="note325">
<p><span class="label"><a href="#tag325">325</a>.&#160;&#160;</span>Ma in una lettera a frà Micanzio, del 1637, scrive: — Or
che dirà la P. V. R. nel confrontare questi tre periodi
lunari coi tre periodi diurno, menstruo ed annuo nei movimenti
del mare, de’ quali, per comune consenso di tutti, la luna è arbitra
e soprantendente?»</p>
</div>

<div class="footnote" id="note326">
<p><span class="label"><a href="#tag326">326</a>.&#160;&#160;</span>L’ordine era stato del 1616; e del 1624 n’abbiamo una lettera
ove il sistema copernicano è appoggiato di ragioni matematiche.
L’ambasciadore Niccolini informa il granduca che l’accusa
consiste in ciò che, «sebbene (Galileo) si dichiara voler trattare
ipoteticamente del moto della terra, nondimeno in riferirne gli
argomenti ne parla e ne discorre poi assertivamente e concludentissimamente,
e che ha contravvenuto all’ordine datogli nel
1616 dal cardinale Bellarmino d’ordine della congregazione dell’Indice»
(27 febbrajo 33). Mentre appunto Galileo stava in arresto,
il padre Castelli gli scriveva d’aver anch’egli un fratello
ingiustamente carcerato e condannato a Brescia, e lagnavasi
che <i>inter hos judices vivendum, moriendum, et, quod est durius,
tacendum</i>; 23 luglio 1633; nelle <i>Opere di Galileo Galilei</i>, tom. <span class="smcap lowercase">IV</span>.
Firenze 1854.</p>
</div>

<div class="footnote" id="note327">
<p><span class="label"><a href="#tag327">327</a>.&#160;&#160;</span>Lettera del Geri Bocchinieri. L’ambasciadore Niccolini
«gli fece assegnare non le camere o secrete solite darsi ai
delinquenti, ma le proprie del fiscale di quel tribunale; in modo
che non solo egli abita fra i ministri, ma rimane aperto e libero
di poter andare fin nel cortile... In questa causa s’è proceduto
con modi insoliti e piacevoli;... nemmeno si sa che altri, benchè
vescovi, prelati o titolati, non siano, subito giunti in Roma, stati
messi in castello o nel palazzo dell’Inquisizione con ogni rigore
e strettezza». 16 aprile 1633.</p>
</div>

<div class="footnote" id="note328">
<p><span class="label"><a href="#tag328">328</a>.&#160;&#160;</span>Il Bernini, nella <i>Storia delle eresie</i>, fa star Galileo prigione
cinque anni; Pontécoulant dice che, anche nelle carceri dell’Inquisizione,
sostenne la rotazion della terra; Brewster, che fu
tenuto prigioniero un anno; Montucla riporta altri che dicono
essergli stati cavati gli occhi ecc. Il Libri s’ingegnò di ravvivare
queste accuse, che le <i>Memorie e lettere</i> pubblicate dal Venturi
aveano sventato. Abbastanza torti ha l’Italia verso i suoi grandi,
senza apporgliene di falsi.
</p>

<p>
Il processo originale di Galileo fu portato a Parigi nel 1809,
e non fu restituito nel 1815; solo Pio IX potè riaverlo, e lo
restituì alla vaticana nel 1850. Monsignor Marini ne diede informazione
nell’opuscolo <i>Galileo e l’Inquisizione</i>. Comprende anche
il processo del 1615, ma per mal consiglio non lo diede intero.
In questi ultimi anni se ne parlò moltissimo, e per opera di Domenico
Berti può dirsi chiarito il vero contro i volgari declamatori.
</p>

<p>
Negli altri processi, dopo fatto al costituito l’intimazione di
dire la verità, se egli negò, segue questa formola: <i>Tunc DD.
sedentes etc., visa pertinacia et obstinatione ipsius constituti,
visoque et mature considerato toto tenore processus... decreverunt
ipsum constitutum esse torquendum tormento funis pro
veritate habenda... et ideo mandaverunt ipsum constitutum duci
ad locum tormentorum etc</i>.
</p>

<p>
Qui invece, dopo la negativa di Galileo, si soggiunge: <i>Et
cum nihil aliud posset haberi, in executione decreti, habita
ejus subscriptione, remissus fuit ad locum suum</i>.
</p>

<p>
Qual era il decreto che si eseguiva? Quello del papa, ch’è
inserito nel processo, ove diceasi: <i>Sanctissimus decrevit ipsum
interrogandum esse super intentione, et comminata ei tortura,
ac si sustinuerit, previa abjuratione etc</i>.</p>
</div>

<div class="footnote" id="note329">
<p><span class="label"><a href="#tag329">329</a>.&#160;&#160;</span>Giuseppe Toaldo professore a Padova pubblicò nel 1748
il <i>Dialogo intorno al sistema copernicano</i>, che manoscritto esisteva
presso quell’Università; credette dovervi premettere la
protesta dell’autore, e che il moto della terra non possa sostenersi
che come ipotesi; corresse i passi dove era dato in
modo assoluto; e vi antepose la dissertazione del Calmet, ove i
passi scritturali sono cattolicamente spiegati. Fino al 1835 si
trovano nell’Indice de’ libri proibiti Copernico e Astunica <i>donec
corrigantur</i>; Foscarini, Keplero <i>Epitome astronomiæ copernicanæ</i>;
Galileo, <i>Dialogo, et omnes alios libros pariter idem docentes</i>;
ma nel 1820 era stato permesso di trattare della mobilità
della terra anche senza forma d’ipotesi.
</p>

<p>
Benedetto Castelli, ai 16 marzo 1630 scriveva a Galileo: — Il
padre Campanella parlando i giorni passati con nostro signore,
gli ebbe a dire che aveva avuti certi gentiluomini tedeschi
alle mani per convertirli alla fede cattolica, e che erano assai ben
disposti; ma che avendo intesa la proibizione del Copernico,
erano restati in modo scandalizzati, che non ne aveva potuto
far altro; e nostro signore gli rispose le precise parole seguenti:
<i>Non fu mai nostra intenzione, e se fosse toccato a noi, non si
sarebbe fatto quel decreto»</i>. <i>Le opere di Galileo Galilei</i>,
tom. <span class="smcap lowercase">IX</span>. p. 196.
</p>

<p>
Galileo a frà Fulgenzio Micanzio scriveva da Arcetri il 26
luglio 1636: — Di Roma intendo che l’eminentissimo cardinale
Antonio e l’ambasciatore di Francia han parlato a sua santità cercando
di sincerarla come io mai non ho avuto pensiero di fare
opera sì iniqua di vilipendere la persona sua, come gli scellerati
miei inimici le aveano persuaso, che fu il primo motore di tutti i
miei travagli; e che a questa mia discolpa rispose, <i>Lo crediamo,
lo crediamo</i>, soggiungendo però che la lettura del mio
dialogo era alla cristianità perniziosissima».
</p>

<p>
Un poscritto alla stessa lettera dice: — Godo da otto giorni
in qua qui appresso di me la dolcissima conversazione del molto
reverendo padre Bonaventura Cavalieri matematico dello studio
di Bologna, <i>alter Archimedes</i>, il quale con riverente affetto la
saluta, e le fa offerta della sua servitù».
</p>

<p>
E allo stesso il 16 agosto: — Quanto al padre matematico di
Bologna, egli è veramente un ingegno mirabile, e credo che
darà segno alla P. V. R. della stima ch’egli è per fare della sua
grazia».
</p>

<p>
Poi il 18 ottobre: — Sento gran consolazione della soddisfazione
ch’ella mostra della contratta corrispondenza d’affetto
col padre matematico di Bologna».
</p>

<p>
Ciò vaglia a smentire il Libri, che del Cavalieri fa un nemico
plagiario di Galileo, unicamente, a quanto sembra, perchè lo
credette gesuita, mentre era gesuato.</p>
</div>

<div class="footnote" id="note330">
<p><span class="label"><a href="#tag330">330</a>.&#160;&#160;</span><i>Sui satelliti di Giove</i>, 1666.</p>
</div>

<div class="footnote" id="note331">
<p><span class="label"><a href="#tag331">331</a>.&#160;&#160;</span>In un’altra lettera del 4 maggio 1665 al granduca ripete,
non potersi la via delle comete credere rettilinea, ma una
curva simile alla parabola. <span class="smcap">Zach</span>, <i>Zeitschrift für Astronomie</i>,
vol. <span class="smcap lowercase">VIII</span>. p. 379. an. 1827.</p>
</div>

<div class="footnote" id="note332">
<p><span class="label"><a href="#tag332">332</a>.&#160;&#160;</span>In onore di questa invenzione, l’Università di Wittenberg
un secolo dopo istituì le feste <i>Secularia Torricelliana</i>.</p>
</div>

<div class="footnote" id="note333">
<p><span class="label"><a href="#tag333">333</a>.&#160;&#160;</span><i>Ænigma geometricum a</i> D. Pio Lisci pusillo geometra,
<i>che è anagramma di</i> A postremo Galilei discipulo.
Nel 1659 il Viviani scriveva che Vincenzo Galilei nel
1649 intraprese di fabbricare un oriuolo, da Galileo ideato;
onde «procurò d’aver un giovane che vive ancora, chiamato
Domenico Balestri, magnano in quel tempo al Pozzo del Pontevecchio,
il quale aveva qualche pratica nel lavorare grandi
oriuoli da muro, e da esso fecesi fabbricare il telajo di ferro,
le ruote con i loro fusti e rocchetti, senza intagliarle, ed il restante
lavorò di propria mano facendo nella ruota più alta,
detta delle tacche, numero dodici denti con altrettanti pironi
scompartiti in mezzo fra dente e dente, e col rocchetto nel
fusto di numero sei; et altra ruota che muove la sopraddetta
di numero novanta. Fermò poi da una parte del braccio, che
fa croce al telajo, la chiave o scatto, che posa sulla detta ruota
superiore, e dall’altra impernò il pendolo, che era formato di
un filo di ferro, nel quale stava infilata una palla di piombo, che
vi poteva scorrere a vite, a fine di allungarlo o scorciarlo secondo
il bisogno d’aggiustarlo col contrappeso. Ciò fatto, volle il
signor Vincenzo che io (come quegli ch’era consapevole di questa
invenzione, e che l’avevo stimolato ad effettuarla) vedessi così
per prova e più d’una volta la congiunta operazione del contrappeso
e del pendolo; il quale stando fermo tratteneva il
discender di quello, ma sollevato in fuori e lasciato poi in
libertà, nel passare oltre il perpendicolo, con la più lunga delle
due code annesse all’impernatura del dondolo, alzava la chiave
che posa ed incastra nella ruota delle tacche, la quale, tirata
dal contrappeso, voltandosi colle parti superiori verso il dondolo,
con uno de’ suoi pironi calcava per di sopra l’altra codetta
più corta, e le dava nel principio del suo ritorno un
impulso tale, che serviva d’una certa accompagnatura al pendolo,
che lo faceva sollevare fino all’altezza d’ond’era partito;
il quale ricadendo naturalmente e trapassando il perpendicolo,
tornava a sollevare la chiave, e subito la ruota delle tacche in
vigor del contrappeso ripigliava il suo moto, seguendo a volgersi
e spingere col pirone susseguente il detto pendolo».
</p>

<p>
Vedi <i>Giornale dell’Istituto lombardo</i>, 1854, novembre. Galileo,
il novembre 1637, scriveva a frà Micanzio: — Per ora
sono intorno al distendere un catalogo delle più importanti
operazioni astronomiche, le quali riduco a una precisione tanto
esquisita, che mercè della dualità degli stromenti per le osservazioni
della vista e per quelli co’ quali misuro il tempo, conseguisco
precisioni sottilissime quanto alla misura <i>non solamente
di gradi e minuti primi, ma di secondi, terzi e quarti ancora</i>; e
quanto a’ tempi parimente, esattamente si hanno le ore, minuti
primi, secondi e terzi, e <i>più se più piace</i>; mercè delle quali invenzioni
si ottengono nella scienza astronomica quelle certezze
che sinora co’ mezzi consueti non si sono conseguite».
</p>

<p>
Qui c’è evidente esagerazione, essendo noi ben lontani da
tanta finezza d’istromenti, quantunque assai migliorati. All’Esposizione
universale del 1855 a Parigi era esposto un pendolo
applicato alla misura del tempo, secondo una lettera di
Galileo, troppo distante dall’odierna precisione.</p>
</div>

<div class="footnote" id="note334">
<p><span class="label"><a href="#tag334">334</a>.&#160;&#160;</span>Furono ristampati in occasione del Congresso scientifico
del 1841, con una storia di essa Accademia, per Vincenzo Antinori.
Nel proemio si opina che l’anima porti seco idee innate
e queste sieno una piccolissima cosa: — Non è però che
la sovrana beneficenza di Dio, nell’atto ch’egli crea le nostre
anime, per avventura non lasci loro così a un tratto dar un’occhiata,
per così dire, all’immenso tesoro della sua eterna sapienza,
adornandone, come di preziose gemme, de’ primi lumi
della verità».</p>
</div>

<div class="footnote" id="note335">
<p><span class="label"><a href="#tag335">335</a>.&#160;&#160;</span>La camera ottica era già stata trovata da Leon Battista
Alberti; ma anche prima del Porta la camera oscura
trovasi descritta da Leonardo da Vinci e dal Cardano (Vedi
<span class="smcap">Libri</span>, <i>Histoire des mathématiques en Italie</i>, nº 2 del vol. <span class="smcap lowercase">IV</span>), e
massime dal Cesariano (<i>Commenti a Vitruvio</i>), nel quale (allo
stesso foglio <span class="smcap lowercase">XXIII</span>) è descritta la macchina a vapore eolipila.</p>
</div>

<div class="footnote" id="note336">
<p><span class="label"><a href="#tag336">336</a>.&#160;&#160;</span><i>L’Iride, opera fisica matematica</i>; Bologna 1678. Alle pagine
28 e 29 annunzia chiarissimamente la rifrazione.</p>
</div>

<div class="footnote" id="note337">
<p><span class="label"><a href="#tag337">337</a>.&#160;&#160;</span>Vedi <span class="smcap">Ford’s</span> <i>Handbook</i>.</p>
</div>

<div class="footnote" id="note338">
<p><span class="label"><a href="#tag338">338</a>.&#160;&#160;</span>Giuseppe Campani di Bologna verso il 1650 facea le
lenti più cercate, e fece osservazioni insieme col Cassini.</p>
</div>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p class="covernote">
Copertina creata dal trascrittore e posta nel pubblico dominio.
</p>
</div>

<div lang='en' xml:lang='en'>
<div style='display:block; margin-top:4em'>*** END OF THE PROJECT GUTENBERG EBOOK <span lang='it' xml:lang='it'>STORIA DEGLI ITALIANI, VOL. 11 (DI 15)</span> ***</div>
<div style='text-align:left'>

<div style='display:block; margin:1em 0'>
Updated editions will replace the previous one&#8212;the old editions will
be renamed.
</div>

<div style='display:block; margin:1em 0'>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg&#8482; electronic works to protect the PROJECT GUTENBERG&#8482;
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away&#8212;you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div style='margin-top:1em; font-size:1.1em; text-align:center'>START: FULL LICENSE</div>
<div style='text-align:center;font-size:0.9em'>THE FULL PROJECT GUTENBERG LICENSE</div>
<div style='text-align:center;font-size:0.9em'>PLEASE READ THIS BEFORE YOU DISTRIBUTE OR USE THIS WORK</div>

<div style='display:block; margin:1em 0'>
To protect the Project Gutenberg&#8482; mission of promoting the free
distribution of electronic works, by using or distributing this work
(or any other work associated in any way with the phrase &#8220;Project
Gutenberg&#8221;), you agree to comply with all the terms of the Full
Project Gutenberg&#8482; License available with this file or online at
www.gutenberg.org/license.
</div>

<div style='display:block; font-size:1.1em; margin:1em 0; font-weight:bold'>
Section 1. General Terms of Use and Redistributing Project Gutenberg&#8482; electronic works
</div>

<div style='display:block; margin:1em 0'>
1.A. By reading or using any part of this Project Gutenberg&#8482;
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg&#8482; electronic works in your
possession. If you paid a fee for obtaining a copy of or access to a
Project Gutenberg&#8482; electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div>

<div style='display:block; margin:1em 0'>
1.B. &#8220;Project Gutenberg&#8221; is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg&#8482; electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg&#8482; electronic works if you follow the terms of this
agreement and help preserve free future access to Project Gutenberg&#8482;
electronic works. See paragraph 1.E below.
</div>

<div style='display:block; margin:1em 0'>
1.C. The Project Gutenberg Literary Archive Foundation (&#8220;the
Foundation&#8221; or PGLAF), owns a compilation copyright in the collection
of Project Gutenberg&#8482; electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg&#8482; mission of promoting
free access to electronic works by freely sharing Project Gutenberg&#8482;
works in compliance with the terms of this agreement for keeping the
Project Gutenberg&#8482; name associated with the work. You can easily
comply with the terms of this agreement by keeping this work in the
same format with its attached full Project Gutenberg&#8482; License when
you share it without charge with others.
</div>

<div style='display:block; margin:1em 0'>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg&#8482; work. The Foundation makes no
representations concerning the copyright status of any work in any
country other than the United States.
</div>

<div style='display:block; margin:1em 0'>
1.E. Unless you have removed all references to Project Gutenberg:
</div>

<div style='display:block; margin:1em 0'>
1.E.1. The following sentence, with active links to, or other
immediate access to, the full Project Gutenberg&#8482; License must appear
prominently whenever any copy of a Project Gutenberg&#8482; work (any work
on which the phrase &#8220;Project Gutenberg&#8221; appears, or with which the
phrase &#8220;Project Gutenberg&#8221; is associated) is accessed, displayed,
performed, viewed, copied or distributed:
</div>

<blockquote>
  <div style='display:block; margin:1em 0'>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div>
</blockquote>

<div style='display:block; margin:1em 0'>
1.E.2. If an individual Project Gutenberg&#8482; electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase &#8220;Project
Gutenberg&#8221; associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg&#8482;
trademark as set forth in paragraphs 1.E.8 or 1.E.9.
</div>

<div style='display:block; margin:1em 0'>
1.E.3. If an individual Project Gutenberg&#8482; electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg&#8482; License for all works
posted with the permission of the copyright holder found at the
beginning of this work.
</div>

<div style='display:block; margin:1em 0'>
1.E.4. Do not unlink or detach or remove the full Project Gutenberg&#8482;
License terms from this work, or any files containing a part of this
work or any other work associated with Project Gutenberg&#8482;.
</div>

<div style='display:block; margin:1em 0'>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg&#8482; License.
</div>

<div style='display:block; margin:1em 0'>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg&#8482; work in a format
other than &#8220;Plain Vanilla ASCII&#8221; or other format used in the official
version posted on the official Project Gutenberg&#8482; website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original &#8220;Plain
Vanilla ASCII&#8221; or other form. Any alternate format must include the
full Project Gutenberg&#8482; License as specified in paragraph 1.E.1.
</div>

<div style='display:block; margin:1em 0'>
1.E.7. Do not charge a fee for access to, viewing, displaying,
performing, copying or distributing any Project Gutenberg&#8482; works
unless you comply with paragraph 1.E.8 or 1.E.9.
</div>

<div style='display:block; margin:1em 0'>
1.E.8. You may charge a reasonable fee for copies of or providing
access to or distributing Project Gutenberg&#8482; electronic works
provided that:
</div>

<div style='margin-left:0.7em;'>
    <div style='text-indent:-0.7em'>
        &#8226; You pay a royalty fee of 20% of the gross profits you derive from
        the use of Project Gutenberg&#8482; works calculated using the method
        you already use to calculate your applicable taxes. The fee is owed
        to the owner of the Project Gutenberg&#8482; trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, &#8220;Information about donations to the Project Gutenberg
        Literary Archive Foundation.&#8221;
    </div>

    <div style='text-indent:-0.7em'>
        &#8226; You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg&#8482;
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg&#8482;
        works.
    </div>

    <div style='text-indent:-0.7em'>
        &#8226; You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </div>

    <div style='text-indent:-0.7em'>
        &#8226; You comply with all other terms of this agreement for free
        distribution of Project Gutenberg&#8482; works.
    </div>
</div>

<div style='display:block; margin:1em 0'>
1.E.9. If you wish to charge a fee or distribute a Project
Gutenberg&#8482; electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg&#8482; trademark. Contact the Foundation as set
forth in Section 3 below.
</div>

<div style='display:block; margin:1em 0'>
1.F.
</div>

<div style='display:block; margin:1em 0'>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg&#8482; collection. Despite these efforts, Project Gutenberg&#8482;
electronic works, and the medium on which they may be stored, may
contain &#8220;Defects,&#8221; such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div>

<div style='display:block; margin:1em 0'>
1.F.2. LIMITED WARRANTY, DISCLAIMER OF DAMAGES - Except for the &#8220;Right
of Replacement or Refund&#8221; described in paragraph 1.F.3, the Project
Gutenberg Literary Archive Foundation, the owner of the Project
Gutenberg&#8482; trademark, and any other party distributing a Project
Gutenberg&#8482; electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div>

<div style='display:block; margin:1em 0'>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div>

<div style='display:block; margin:1em 0'>
1.F.4. Except for the limited right of replacement or refund set forth
in paragraph 1.F.3, this work is provided to you &#8216;AS-IS&#8217;, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div>

<div style='display:block; margin:1em 0'>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div>

<div style='display:block; margin:1em 0'>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg&#8482; electronic works in
accordance with this agreement, and any volunteers associated with the
production, promotion and distribution of Project Gutenberg&#8482;
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg&#8482; work, (b) alteration, modification, or
additions or deletions to any Project Gutenberg&#8482; work, and (c) any
Defect you cause.
</div>

<div style='display:block; font-size:1.1em; margin:1em 0; font-weight:bold'>
Section 2. Information about the Mission of Project Gutenberg&#8482;
</div>

<div style='display:block; margin:1em 0'>
Project Gutenberg&#8482; is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div>

<div style='display:block; margin:1em 0'>
Volunteers and financial support to provide volunteers with the
assistance they need are critical to reaching Project Gutenberg&#8482;&#8217;s
goals and ensuring that the Project Gutenberg&#8482; collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg&#8482; and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div>

<div style='display:block; font-size:1.1em; margin:1em 0; font-weight:bold'>
Section 3. Information about the Project Gutenberg Literary Archive Foundation
</div>

<div style='display:block; margin:1em 0'>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation&#8217;s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state&#8217;s laws.
</div>

<div style='display:block; margin:1em 0'>
The Foundation&#8217;s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation&#8217;s website
and official page at www.gutenberg.org/contact
</div>

<div style='display:block; font-size:1.1em; margin:1em 0; font-weight:bold'>
Section 4. Information about Donations to the Project Gutenberg Literary Archive Foundation
</div>

<div style='display:block; margin:1em 0'>
Project Gutenberg&#8482; depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div>

<div style='display:block; margin:1em 0'>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div>

<div style='display:block; margin:1em 0'>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div>

<div style='display:block; margin:1em 0'>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div>

<div style='display:block; margin:1em 0'>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate
</div>

<div style='display:block; font-size:1.1em; margin:1em 0; font-weight:bold'>
Section 5. General Information About Project Gutenberg&#8482; electronic works
</div>

<div style='display:block; margin:1em 0'>
Professor Michael S. Hart was the originator of the Project
Gutenberg&#8482; concept of a library of electronic works that could be
freely shared with anyone. For forty years, he produced and
distributed Project Gutenberg&#8482; eBooks with only a loose network of
volunteer support.
</div>

<div style='display:block; margin:1em 0'>
Project Gutenberg&#8482; eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div>

<div style='display:block; margin:1em 0'>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div>

<div style='display:block; margin:1em 0'>
This website includes information about Project Gutenberg&#8482;,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</div>
</div>
</body>
</html>
